 

ÚŘAD PRO OCHRANU OSOBNÍCH ÚDAJŮ 
Pplk. Sochora 27, 170 00 Praha 7 
tel.: 234 665 111, fax: 234 665 444 
posta@uoou.cz, www.uoou.cz  

*UOOUX00BOH9O* 

 

 

 
 
 
 
 
Čj. UOOU-00148/13-96 

 

ROZHODNUTÍ 

 
Předsedkyně Úřadu pro ochranu osobních údajů jako odvolací orgán příslušný podle § 2, § 29 
a § 32 zákona č. 101/2000 Sb., o ochraně osobních údajů a o změně některých zákonů, a podle 
§ 10 a § 152 zákona č. 500/2004 Sb., správní řád, rozhodla podle § 152 odst. 6 písm. a) a § 90 
odst. 1 písm. b) zákona č. 500/2004 Sb., správní řád, takto:  
 
Rozhodnutí  Úřadu  pro  ochranu  osobních  údajů  čj.  UOOU-00148/13-79  ze  dne  18.  dubna 
2013 se na základě rozkladu podaného účastníkem řízení, Českou republikou – Ministerstvem 
vnitra,  se  sídlem  Nad  Štolou  936/3,  170  34  Praha,  IČO:  00007064,  zrušuje  a věc  se  vrací 
správnímu orgánu prvního stupně k novému projednání. 
 
 

Odůvodnění 

 
Správní řízení pro podezření ze spáchání správního deliktu podle § 45 odst. 1 písm. e) zákona 
č.  101/2000  Sb.  bylo  zahájeno  oznámením  Úřadu  pro ochranu  osobních  údajů  (dále  jen 
„Úřad“),  které  bylo  účastníkovi  řízení,  České  republice  –  Ministerstvu  vnitra,  doručeno  dne 
7. února  2013.  Podkladem  pro zahájení  řízení  byl  písemný  materiál  shromážděný  v rámci 
kontroly provedené u účastníka řízení inspektorkou Úřadu pro ochranu osobních údajů RNDr. 
Kamilou  Bendovou,  CSc.,  ve  dnech  7. června  2011  až 20. června  2012,  včetně  kontrolního 
protokolu  sp.  zn.  INSP1-4652/11-61/BYT  ze  dne  4.  července  2012  a  rozhodnutí  předsedy 
Úřadu o námitkách kontrolovaného č. j. INSP1-4652/11-70 ze dne 7. listopadu 2012. Uvedené 
podklady jsou součástí spisového materiálu tohoto správního řízení. 
 
Ze  spisového  materiálu  vyplývá,  že  účastník  řízení  uchovával  v rozporu  se  zákonem 
č. 101/2000  Sb.  v Národní  databázi  DNA  (dále  jen  „ND  DNA“)  profily  DNA  ve 14  zjištěných 
případech, tj. profil XXXXXX, a to v době nejméně od 27. prosince 2010 do 19. prosince 2012, 
XXXXXX v době nejméně od 24. ledna 2011 do 19. prosince 2012, v době nejméně od 8. března 
2011  do  19. prosince 2012,  XXXXXX  v době nejméně od 7.  října 2011  do zahájení trestního 
stíhání ukončeného rozsudkem Okresního soudu v Českých Budějovicích sp. zn. 3 T 170/2011 
ze dne 22. února 2012, a dále XXXXXX, XXXXXX, XXXXXX, XXXXXX, XXXXXX, XXXXXX, XXXXXX, 
XXXXXX  v době  nejméně  od 7. října  2011  do  19.  prosince  2012,  a  profil  DNA  XXXXXX  a 
XXXXXX v době nejméně od 7. října 2011 do 23. července 2012. 
 

 

1/19 

Úřadu  byla  dne  11.  února  2011  doručena  stížnost  právního  zástupce  výše  jmenovaného 
XXXXXX, ze které vyplývá, že ze strany Policejního prezidia České republiky (dále jen „Policejní 
prezidium“) nebylo vyhověno žádosti o provedení likvidace biologického vzorku (bukální stěr) 
jeho  klienta,  ačkoliv  byl  zproštěn  obžaloby  ze spáchání  trestného  činu  podle  § 241  zákona 
č. 40/2009 Sb., trestní zákoník. 
 
Dne 28. července 2011 obdržel Úřad podnět občanského sdružení Iuridicum Remedium, o.s., 
týkající se oprávněnosti zpracování osobních údajů, resp. biologického vzorku (bukální stěr) 
XXXXXX  (trestně  stíhán  pro  trestný  čin  podvodu  podle  §  250  odst.  1  a  odst.  3  zákona 
č. 140/1961 Sb., avšak usnesení o zahájení trestního stíhání bylo jako neodůvodněné zrušeno) 
v souvislosti  s využíváním  analýzy  DNA  Policií  České  republiky  (dále  jen  „policie“),  včetně 
podnětu k posouzení legálnosti existence ND DNA Úřadem z pohledu zákona č. 101/2000 Sb.  
 
Ze  spisového  materiálu  dále  vyplývá,  že  v rámci  ústního  jednání  a  místního  šetření  si dne 
21. září 2011 kontrolující vyžádala od Policejního prezidia 20 identifikátorů za účelem ověření 
zákonnosti vložení profilů do ND DNA a dále zjištění, kterých osob se tyto profily týkají. Dále si 
kontrolující  vyžádala  spisovou  dokumentaci  vztahující  se  k výše  jmenovanému  XXXXXX  a 
XXXXXX.  Seznam  identifikátorů  včetně  určení  osob,  kterých  se  daný  identifikátor  týká,  byl 
Úřadu zaslán dne 7. října 2011 společně se spisovou dokumentací týkající se XXXXXX a XXXXXX. 
Následně kontrolující z těchto 20 osob (vybraných dle předmětných identifikátorů) vybrala 11 
případů  (XXXXXX),  u  nichž  požádala  Policejní  prezidium  o opatření  nezbytného  spisového 
materiálu k posouzení oprávněnosti zpracování osobních údajů.  
 
Dále dne 14. listopadu 2011 Úřad obdržel stížnost právního zástupce XXXXXX [kterému byl ve 
výkonu trestu odnětí svobody za trestný čin podvodu spáchaný formou spolupachatelství a 
účastenství dle § 250 odst. 1 a odst. 4 s přihlédnutím k § 9 odst. 2 a k § 10 odst. 1 písm. c) 
zákona č. 141/1961 Sb., trestní řád, proveden bukální stěr a profil DNA vložen do ND DNA] ve 
věci  nevyhovění  opakované  žádosti  o  provedení  likvidace  osobních  údajů  jeho  klienta 
Policejním prezidiem.  
 
Úřad dále dne 6. března 2012 obdržel podnět právního zástupce XXXXXX k prošetření postupu 
policie při shromažďování a uchovávání osobních údajů jeho klienta, a to vzhledem k tomu, že 
policií byly provedeny identifikační úkony včetně odběru biologického materiálu jeho klienta 
v souvislosti s prověřováním přečinu neodvedení daně, pojistného na sociální zabezpečení a 
podobné povinné platby dle § 241 odst. 1 zákona č. 40/2009 Sb. Odebrání daktyloskopických 
otisků,  biologických  vzorků,  pořízení  fotografií  jeho  klienta  policií  s ohledem  na povahu 
přečinu  označil  právní  zástupce  za  překročení  rámce  zákonných  pravomocí  policie  a  za 
neúměrný zásah, tj. v rozporu se zásadou proporcionality, do práva na ochranu soukromí jeho 
klienta.  
 
Důvody pro provedení odběru biologického materiálu (bukální stěr) a zařazení profilu DNA do 
ND DNA policií a jeho uchovávání, jak je zřejmé ze spisového materiálu, byly u jednotlivých 
subjektů údajů následující: 
 
I.   XXXXXX  byl  trestně  stíhán  pro podezření ze  spáchání  trestného  činu  neodvedení daně, 
pojistného  na  sociální  zabezpečení,  na  zdravotní  pojištění  a příspěvku  na  státní  politiku 
zaměstnanosti dle § 147 odst. 1 zákona č. 140/1961 Sb. (č. j. ORI-1487/TČ-2008-93), přičemž 
v souvislosti  s ním  mu  byl  odebrán  biologický  vzorek.  Rozsudkem  sp.  zn.  3  T  18/2010 

 

2/19 

Obvodního  soudu  pro  Prahu  1  ze dne  7.  října  2010  byl  zproštěn  obžaloby  v plném  rozsahu 
podle § 226 písm. e) zákona č. 141/1961 Sb.  
 
Dne 27. prosince 2010 bylo vydáno Policejním prezidiem sdělení č. j. PPR-25576-1/ČJ-2010-
99KU,  v němž  informuje  právního  zástupce  XXXXXX,  že  jeho  klient  je  veden  v evidenci 
provedených identifikačních úkonů, přičemž osobní údaje jsou zpracovávány v informačním 
systému ke dni 25. listopadu 2010. Policejní prezidium uvedlo, že podané žádosti o likvidaci 
biologického  vzorku  XXXXXX  ze  dne  2. listopadu  2011  nevyhovuje,  jelikož  uchování  jeho 
osobních  údajů  v informačním  systému  vzhledem  k jeho  účelu  (tj.  zpracovávání  informací 
o provedených  identifikačních  úkonech,  které  jsou  využívány  při  předcházení  a odhalování 
trestné činnosti, zjišťování pachatelů trestných činů a konání vyšetřování o trestných činech a 
proviněních; v souvislosti s plněním úkolů policie při identifikaci osob a pátrání po osobách) 
shledalo nadále potřebným. Dále Policejní prezidium argumentovalo tím, že obžalovaný využil 
§ 242  zákona  č.  40/2009  Sb.  (zvláštní  ustanovení  o  účinné  lítosti),  tj. splnil  svou  povinnost 
dříve,  než  soud  prvního  stupně  počal  vyhlašovat  rozsudek,  což  nic  nemění  na  tom,  že  se 
uvedeného trestného činu dopustil.  
 
II. XXXXXX byl odsouzen rozsudkem Krajského soudu v Hradci Králové č. j. 9 T 127/2000-1605 
za trestný čin podvodu spáchaný formou spolupachatelství a účastenství dle § 250 odst. 1 a 
odst. 4 s přihlédnutím k § 9 odst. 2 a k § 10 odst. 1 písm. c) zákona č. 141/1961 Sb., přičemž 
v době výkonu trestu odnětí svobody mu byl dne 20. června 2007 odebrán biologický vzorek 
a profil DNA byl vložen do ND DNA.  
 
Ve věci zpracování profilu DNA XXXXXX v ND DNA bylo s Českou republikou – Ministerstvem 
vnitra jako účastníkem řízení zahájeno řízení o správním deliktu podle § 45 odst. 1 písm. e) 
zákona  č.  101/2000  Sb.  oznámením  Úřadu,  které  bylo  účastníkovi  řízení  doručeno  dne  8. 
března 2011. Rozhodnutím č. j. SPR-0596/11-8 ze dne 10. května 2011 bylo Úřadem shledáno 
porušení  povinnosti  stanovené  v § 9  zákona  č.  101/2000  Sb.,  tj. účastník  řízení  zpracovával 
citlivé údaje (profily DNA) bez výslovného souhlasu subjektu údajů a bez naplnění některého 
z ustanovení § 9 písm. b) až i) zákona č. 101/2000 Sb., přičemž za dané jednání byl účastník 
řízení sankcionován uložením pokuty ve výši 35.000 Kč. 
 
Ze  sdělení  Policejního  prezidia  č. j.  PPR-5499-13/ČJ-2011-0099RU  ze  dne  24.  října  2011 
vyplývá, že bukální stěr XXXXXX je veden v informačním systému ke dni 19. října 2011 pod č. j. 
KUP-6038/CB-2007, přičemž žádosti o provedení likvidace profilu DNA a biologického vzorku 
XXXXXX  ze  dne  7.  září  2011  nebylo  vyhověno,  neboť  jeho  osobní  údaje  byly  shledány 
s ohledem na účel informačního systému nadále potřebnými pro plnění úkolů policie a pro 
účely budoucí identifikace v souladu s § 65 odst. 1 zákona č. 273/2008 Sb. 
 
III. XXXXXX byl trestně stíhán pro podezření ze spáchání trestného činu útoku na veřejného 
činitele  dle  §  155  odst.  1  a  §  156  odst.  1  zákona  140/1961  Sb.  (č. j. MRPM-5986/TČ-2007), 
přičemž  v této  souvislosti  mu  byl  proveden  bukální  stěr  (dne  27.  listopadu  2007).  Výše 
uvedený skutek soud právně kvalifikoval jako pokus trestného činu ublížení na zdraví dle § 8 
odst. 1 zákona č. 140/1961 Sb. ve spojení s § 221 odst. 1 téhož zákona, přičemž obžalovaný 
byl za něj pravomocně odsouzen rozsudkem Okresního soudu Plzeň – město ze dne 27. února 
2008, sp. zn. 32 T 5/2008. 
 
IV. XXXXXX byl veden jako obžalovaný a následně pravomocně odsouzen trestním příkazem 
Okresního soudu v Mladé Boleslavi č. j. 3 T 167/2007-24 ze dne 28. června 2007 za trestný čin 

 

3/19 

maření  výkonu  úředního  rozhodnutí  podle  §  171  odst.  1  písm.  c)  zákona  č. 140/1961  Sb., 
přičemž  v souvislosti  s tímto  trestním  řízením  (č.  j. ORMB/DI-TČ-KY-2007)  mu  byl  dne  13. 
června  2007  proveden  bukální  stěr  a  téhož  dne  byla  podána  policejním  orgánem  žádost  o 
vložení jeho profilu DNA do ND DNA. 
 
V.   XXXXXX byl pravomocně odsouzen rozsudkem Okresního soudu v Mladé Boleslavi č. j. 3 T 
2/2009-63  ze dne 20.  února  2009  za trestný  čin  pohlavního zneužívání podle § 242  odst.  1 
zákona č. 140/1961 Sb., přičemž v souvislosti s tímto trestním řízením (č. j. ORMB-2265/TČ-
2008) mu byl odebrán biologický vzorek.  
 
Dále byl XXXXXX jako mladistvý pravomocně odsouzen rozsudkem Okresního soudu v Mladé 
Boleslavi č. j. 4 Tm 22/2006-85 ze dne 6. prosince 2006 za pokus provinění krádeže spáchané 
vloupáním podle § 247 odst. 1 písm. b) zákona č. 140/1961 Sb., a to v trestním řízení sp. zn. 
ORMB-2602/2006, v němž byla podána státním zástupcem Okresního státního zastupitelství 
v Mladé Boleslavi obžaloba č. j. 2 ZT 254/2006.  
 
VI.   XXXXXX  byl  trestně  stíhán  pro  podezření  ze  spáchání  trestného  činu  pohlavního 
zneužívání podle § 242 odst. 1 zákona č. 140/1961 Sb. (č. j. ORSU-1858/TČ-05-2007), přičemž 
v této souvislosti byla podána policejním orgánem žádost o provedení identifikačních úkonů 
(mimo jiné i bukálního stěru). Za tento trestný čin byl výše jmenovaný pravomocně odsouzen 
rozsudkem Okresního soudu v Šumperku č. j. 3T 43/2008-87 ze dne 15. května 2008.  
 
Dále  byl  XXXXXX  pravomocně  odsouzen  rozsudkem  Okresního  soudu  v Šumperku  č.  j.  3  T 
142/2009-68 ze dne 27. srpna 2009 pro trestný čin krádeže spáchaný vloupáním podle § 247 
odst. 1 písm. b) zákona č. 140/1961 Sb., a to v rámci trestního řízení č. j. KRPM-7605/TČ-009-
070917. 
 
VII.  XXXXXX byl trestně stíhán jako mladistvý pro provinění krádeže podle § 247 odst. 1 písm. 
a) a písm. b) zákona č. 140/1961 Sb. (č. j. ORCB-5740/TČ-2008-71), přičemž v souvislosti se 
zahájením trestního stíhání mu byl dne 26. ledna 2009 proveden bukální stěr. Trestní stíhání 
bylo  podmíněně  zastaveno  usnesením  Okresního  soudu  v  Českých  Budějovicích  č.  j.  2  Tm 
16/2009-59  ze  dne 22.  května  2009  (právní moci  nabylo  dne  26. května 2009) podle  §  307 
odst. 1 zákona č. 141/1961 Sb. 
 
Dále  byl  XXXXXX  jako  mladistvý  pravomocně  odsouzen  rozsudkem  Krajského  soudu 
v Budějovicích  č.  j.  1 Tm  6/2009-273  ze  dne  12.  března  2010  pro  pokus provinění padělání 
a pozměnění peněz podle § 233 odst. 2 alinea druhá zákona č. 40/2009 Sb., a to v trestním 
řízení č. j. KRPC-5395/TČ-2009.  
 
V  dalším  trestním  řízení  (č.  j.  KRPC-7543/TČ-2011)  byl  XXXXXX  pravomocně  odsouzen 
rozsudkem  Okresního  soudu  v Českých  Budějovicích  č.  j.  3T  170/2011-90  ze  dne  22.  února 
2012  pro  trestný  čin  nedovolené  výroby  a  jiného  nakládání  s  omamnými  a psychotropními 
látkami a jedy podle § 283 odst. 1 a odst. 2 písm. b) zákona č. 40/2009 Sb. 
 
VIII. XXXXXX byl odsouzen trestním příkazem Obvodního soudu pro Prahu 2 sp. zn. 7 T 17/2008 
ze dne 29. ledna 2008 pro trestný čin ohrožení pod vlivem návykové látky podle § 201 odst. 1 
zákona č. 140/1961 Sb., přičemž v souvislosti s jeho zatčením a dodáním do výkonu trestu byl 
proveden  bukální  stěr  a  dne  23. března  2009  bylo  podáno  policejním  orgánem  dožádání  o 
provedení kriminalistické biologické a genetické expertizy a uložení profilu DNA do ND DNA.  

 

4/19 

 
V  jiném  trestním  řízení  (č.  j.  ORI-5977/Čj-2009-001180-4)  byl  výše  jmenovaný  pravomocně 
odsouzen rozsudkem Okresního soudu Praha – východ č. j. 35 T 60/2011-98 ze dne 21. června 
2011  pro  přečin  zanedbání  povinné  výživy  podle  § 196 odst.  1  a  odst.  3  písm.  b)  zákona  č. 
40/2009 Sb. 
 
IX.   XXXXXX  byl  trestně  stíhán  pro podezření ze  spáchání  trestného  činu  neodvedení daně, 
pojistného  na  sociální  zabezpečení,  na  zdravotní  pojištění  a příspěvku  na  státní  politiku 
zaměstnanosti dle § 147 odst. 1 zákona č. 140/1961 Sb. (č. j. ORCH-934/TČ-80-2007), přičemž 
usnesením Okresního státního zastupitelství v Chebu č. j. 3 ZT 274/2007-25 ze dne 28. dubna 
2008  bylo  trestní  stíhání  zastaveno  podle  §  172  odst.  1  písm.  f)  zákona  č. 141/1961  Sb. 
vzhledem  k zániku  trestnosti  činu  ve  smyslu  §  147a  zákona  č.  140/1961  Sb.,  tj. zvláštní 
ustanovení o účinné lítosti. 
 
X.   XXXXXX  byl  pravomocně  odsouzen  trestním  příkazem  Obvodního  soudu  pro  Prahu  1 
č. j. zn.  1  T  196/2003  ze  dne  17.  prosince  2003  pro  trestný  čin  maření  výkonu 
úředního rozhodnutí  podle  §  171  odst.  1  písm.  b)  zákona  č.  140/1961  Sb.  v jednočinném 
souběhu  s trestným  činem  padělání  a  pozměňování  veřejné  listiny  dle  §  176  odst.  1  téhož 
zákona, přičemž v souvislosti s předmětným trestním řízením (č. j. ORI-1968/SKPV-2003) mu 
byl dne 7. října 2003 odebrán bukální stěr a dne 7. listopadu 2003 podal policejní orgán žádost 
o vložení  profilu  osoby  do  ND  DNA  a porovnání  s profily  DNA  z míst  dosud  neobjasněných 
trestných činů. 
 
XI.   XXXXXX byl trestně stíhán pro podezření ze spáchání trestného činu podvodu podle § 250 
odst.  1  zákona  č.  140/1961  Sb.  (č.  j.  ORBE-2641/TČ-71-2007),  přičemž  v souvislosti  se 
zahájením předmětného trestního stíhání mu byl odebrán bukální stěr. Rozsudkem Okresního 
soudu v Berouně č. j. 1 T 7/2008-141 ze dne 27. října 2008 byl zproštěn obžaloby podle § 226 
písm.  b)  zákona  č.  141/1961  Sb.,  neboť  v žalobním  návrhu  označený  skutek  není  trestným 
činem.  
 
XII. XXXXXX byl trestně stíhán pro podezření ze spáchání trestného činu ohrožení pod vlivem 
návykové látky § 201 odst. 1 zákona č. 140/1961 Sb. (č. j. ORPA-4410/TČ-70-2007), přičemž 
v souvislosti se zahájením trestního stíhání mu byl dne 12. listopadu 2007 proveden bukální 
stěr. Výše jmenovaný byl pravomocně odsouzen trestním příkazem č. j. 4 T 205/2007-36 ze 
dne 14. prosince 2007 pro výše uvedený trestný čin. 
 
XIII. XXXXXX byl trestně stíhán pro podezření ze spáchání trestného činu neodvedení daně, 
pojistného  na  sociální  zabezpečení  a  podobné  povinné  platby  dle  §  241  odst.  1  zákona 
č. 40/2009  Sb.  (č.  j.  ORI-12341/TČ-2010-001192-7-CHA),  přičemž  v souvislosti  se  zahájením 
předmětného  trestního  stíhání  mu  byl  dne  11. ledna  2011  odebrán  biologický  vzorek. 
Předmětné trestní řízení bylo pravomocně ukončeno rozsudkem Obvodního soudu pro Prahu 
7 sp. zn. 25 T 28/2011 ze dne 27. října 2011, kterým byl výše jmenovaný zproštěn obžaloby. 
Ze  sdělení  Policejního  prezidia  (č.  j.  PPR-22947-1/ČJ-2011-0099RU  ze  dne  24.  ledna  2011) 
vyplývá, že osobní údaje, tj. i bukální stěr XXXXXX jsou zpracovávány v informačním systému 
ke dni 14. prosince 2011. Žádosti o provedení likvidace jeho osobních údajů nebylo vyhověno 
s ohledem na účel zpracování osobních údajů v informačním systému (tj. zpracování informací 
o  provedených  informačních  úkonech,  které  jsou  využívány  při  předcházení  a  odhalování 
trestné činnosti, zjišťování pachatelů trestných činů a konání vyšetřování o trestných činech 
a proviněních  a v souvislosti  s plněním  úkolů  policie  při  identifikaci  osob  a  pátrání  po 

 

5/19 

osobách), protože předmětné osobní údaje byly shledány i nadále potřebné pro plnění úkolů 
policie. Dále bylo uvedeno, že výše jmenovaný se skutku dopustil s tím, že tzv. účinná lítost 
podle § 242 zákona č. 40/2009 Sb. není důvodem pro likvidaci osobních údajů.  
 
XIV. XXXXXX podal policejnímu orgánu vysvětlení podle § 158 odst. 5 zákona č. 141/1961 Sb. 
dne 15.  března  2007  ve věci  krádeže  vloupáním (úřední  záznam  o podaném  vysvětlení  č.  j. 
ORKT-506-1/OOKT-TČ-2007), přičemž v souvislosti s tímto mu byl proveden s jeho souhlasem 
bukální stěr za účelem porovnání jeho profilu DNA s DNA na zajištěné stopě z místa činu a dále 
byl  tento  porovnán  s profily  v ND  DNA,  aniž  byla  zjištěna  shoda,  jak  vyplývá  z výsledku 
provedeného zkoumání, a uložen pod č. j. PZC-2523/KT-E-2007 (odborné vyjádření ze dne 17. 
prosince 2008). 
 
Ze spisového materiálu dále vyplývá, že XXXXXX byl obviněn z trestného činu podvodu podle 
§ 250 odst. 1 a odst. 3 písm. b) zákona č. 140/1961 Sb., přičemž trestní stíhání vůči němu jako 
obviněnému bylo zahájeno dne 28. ledna 2011, kdy mu bylo doručeno usnesení o zahájení 
trestního  stíhání  č. j. ORI-7561/TČ-2010-93-JZ  ze  dne  10.  ledna  2011.  Usnesení  o zahájení 
trestního  stíhání  bylo  usnesením  Obvodního  státního  zastupitelství  pro  Prahu  6  č. j.  1  ZT 
8/2011-19 ze dne 28. února 2011 zrušeno jako neodůvodněné, přičemž policejnímu orgánu 
bylo  doručeno  dne  4. března  2011.  Přesto  byl  policejním  orgánem  dne  7.  března  2011 
proveden výslech XXXXXX včetně provedení identifikačních úkonů, tj. mimo jiné i bukálního 
stěru.  V době  odběru  bukálního  stěru  již  tedy  XXXXXX  nebyl  v postavení  obviněného.  Dne 
7. března  2011  byla  policejním  orgánem  zaslána  Kriminalistickému  ústavu  Praha  žádost  o 
vložení profilu DNA do ND DNA. Z žádosti o likvidaci osobních údajů ze dne 10. března 2011 
zaslané  XXXXXX  policejnímu  prezidiu  vyplývá,  že  upozorňoval  policejní  orgán  na  výše 
uvedenou stížnost podanou u Obvodního zastupitelství pro Prahu 6. Předmětné žádosti bylo 
dle  sdělení  policejního  prezidia  č. j.  PPR-9036-1/ČJ-2011-99RU  ze  dne  15.  června  2011 
vyhověno ke dni 10. června 2011. 
 
K předmětu  správního  řízení  se  jeho  účastník  opakovaně  vyjádřil,  tj.  zejména  ve  vyjádření 
policejního prezidia ze dne 8. září 2011 (č. j. PPR-13713-5/ČJ-2011-0099RU) a ze dne 7. října 
2011 (č. j. PPR-13713-12/ČJ-2011-0099RU) a dále v námitkách proti kontrolnímu protokolu ze 
dne  23. července  2012.  Podle 
jeho  názoru  policie  odebírá  vzorky  DNA  a následně 
je zpracovává v souladu s platnou právní úpravou, tj. zákonem č. 273/2008 Sb., o Policii České 
republiky,  a zákonem  č.  101/2000  Sb.,  a to  na  základě  zmocnění  ve zvláštním  zákoně 
a v rozsahu  a  za  podmínek  stanovených  v tomto  zvláštním  zákoně.  Za právní  základ  pro 
realizaci  oprávnění  policie  shromažďovat  a uchovávat  citlivé  údaje  a provozovat  ND  DNA 
považuje § 60, § 65 a § 79 zákona č. 273/2008 Sb., přičemž pojmy „nezbytnost“ a „budoucí 
identifikace“  považuje  za  pojmy  určité  a snadno  vyložitelné,  pokud  bude  při  jejich  výkladu 
vycházeno  ze  zákona  č. 273/2008 Sb.,  jeho  systematiky  a  účelu,  a z úkolů  policie.  Účel 
provozování ND DNA je stanoven § 79 ve spojení s § 65 zákona č. 273/2008 Sb. a je jím budoucí 
identifikace pro účely vyhledávání nebo odhalování trestné činnosti a stíhání trestných činů, 
přičemž účel je rozveden v interních aktech. Odběr bukálního stěru a jeho další zpracování pro 
účely  budoucí  identifikace  ve smyslu  § 65  zákona  č.  273/2008  Sb.  upravují  dle  vyjádření 
účastníka řízení interní akty.  
 
Při odebírání bukálního stěru a jeho dalším zpracování policie dle svého vyjádření zohledňuje 
povahu trestného  činu, neboť  v ND DNA zpracovává  v souladu  se  zákonem  č. 273/2008  Sb. 
pouze  profily  DNA  pachatelů  úmyslných  trestných  činů.  Zpracování  profilů  DNA  pachatelů 

 

6/19 

úmyslných  činů působí dle  vyjádření  účastníka  řízení nejen  preventivně,  ale  slouží  zejména 
k odhalení pachatele a jeho usvědčení.  
 
Při  odebírání  genetického  materiálu  dále  policie  dle  svého  vyjádření  zohledňuje  procesní 
postavení osob, tj. biologické vzorky se odebírají osobám prověřovaným podle § 158 odst. 3 
zákona  č.  141/1961  Sb.,  pokud  jsou  současně  zaslány  i srovnávací  stopy  z místa  činu 
a požadované  genetické  zkoumání  může  přinést  důkaz,  dále  osobám,  kterým  bylo  sděleno 
podezření pro spáchání úmyslného trestného činu (§ 179b a § 179c zákona č. 141/1961 Sb., § 
65 zákona č. 273/2008 Sb.) a osobám obviněným ze spáchání úmyslného trestného činu (§ 160 
zákona č. 141/1961 Sb., § 65 zákona č. 273/2008 Sb.). Dále je biologický materiál odebírán 
osobám  ve  výkonu  trestu  odnětí  svobody  za  spáchání  úmyslného  trestného  činu,  osobám, 
kterým bylo uloženo ochranné léčení, a osobám nalezeným, po nichž bylo vyhlášeno pátrání a 
které nemají způsobilost k právním úkonům v plném rozsahu podle § 63 zákona č. 273/2008 
Sb., mrtvým osobám neznámé totožnosti a tzv. eliminačním osobám, jimiž jsou osoby mající 
souvislost  s trestným  činem  nebo  s osobami podezřelými  z jeho  spáchání,  např. poškozený, 
oznamovatel  (jejich  profily  DNA  nejsou  do  ND  DNA  vkládány),  příbuzný pohřešované  nebo 
hledané osoby a osoby spadající do plošného screeningu (jejich profily DNA jsou do ND DNA 
vkládány pouze na základě jejich písemného souhlasu). 
 
Při  rozhodování  o  vyřazení  biologické  materiálu  je  dle  vyjádření  policie  brána  v úvahu 
kriminální minulost osoby, jejíž biologický materiál má být vyřazován, současně probíhající jiné 
trestní řízení a způsob ukončení trestního řízení. Dále jsou zohledňovány procesní předpisy, 
které  umožňují,  resp.  v některých  případech  neumožňují  vinu  vyslovit,  přestože  je  důkazy 
prokázána a nezbytnost dalšího zpracování je zcela zřejmá (např. zastavení trestního stíhání 
pro  nepříčetnost),  tj.  zohledňuje  se  charakter  meritorního  rozhodnutí.  Skutečnost, 
že se pachatel dopustil úmyslné trestné činnosti, a z toho vyplývající zpracování vzorku DNA, 
považuje  účastník  řízení  za  významnou  informaci  pro objasňování  kriminality,  a to zejména 
s ohledem na výši recidivy nestejnorodé. Prověřování potřebnosti dalšího zpracování osobních 
údajů je prováděno nejpozději po třech letech ve všech případech, kdy může být informace 
s ohledem na čas a její charakter vyhodnocena jako nepotřebná, což má význam především 
v případě zpracování tzv.  operativních  informací.  Osobní údaje  jsou  v ND  DNA uchovávány, 
dokud nedojde k příslušným způsobům ukončení trestního řízení, do zjištění smrti osoby nebo 
nejdéle do osmdesáti let od jejich vložení.  
 
Dále  účastník  řízení  argumentoval  ve  vztahu  k oprávněnosti  postupu  policie  při zpracování 
profilu DNA doporučením Výboru ministrů členských států Rady Evropy č. R (92) 1 (dále jen 
„Doporučení“), a to čl. 8 („The results of DNA analysis and the information so derived may, 
however, be retained where the individual concerned has been convicted of serious offences 
against the life, integrity, or security of persons.“), z něhož dovozuje, že tento se nevztahuje 
pouze na trestné činy (zločin či přečin) ve smyslu zákona č. 40/2009 Sb., nýbrž i na jakékoliv 
závažné porušení norem trestního nebo správního práva (zločin, přečin, přestupek), přičemž 
policie tento požadavek Doporučení naplňuje, jelikož profily DNA zpracovává pouze v případě 
spáchání úmyslných trestných činů. Dále pak poukazuje na čl. 2 Doporučení, podle kterého 
se Doporučení  vztahuje  na  shromažďování  vzorků  a využívání  analýzy  DNA  pro účely 
identifikace  podezřelého  nebo  jakéhokoliv  jiného  jednotlivce  v rámci  vyšetřování  a stíhání 
trestných činů a čl. 5 Doporučení, podle kterého využití analýzy DNA by mělo být přípustné ve 
všech odpovídajících případech, nezávisle na stupni závažnosti trestných činů.  
 

 

7/19 

Účelem  provozování  ND  DNA  je  dle  účastníka  řízení  zjišťování  a  ověřování  totožnosti  osob 
prostřednictvím profilu DNA osob v souvislosti s plněním úkolů policie na úseku odhalování 
trestné činnosti a stíhání trestných činů a při pátrání po osobách. 
 
Z předložených námitek proti kontrolnímu protokolu ze dne 23. července 2012 dále vyplývá, 
že účastník řízení se nepovažuje za správce ND DNA ve smyslu § 4 písm. j) zákona č. 101/2000 
Sb., ale považuje za něj policii, neboť ta vymezila účel a prostředky zpracování osobních údajů.  
 
Účastník řízení dále uvedl, že považuje zpracovávání osobních údajů v ND DNA výše uvedených 
subjektů  za  zpracování  v souladu  s §  65  odst.  1  zákona  č.  273/2008  Sb.,  a  to  s výjimkou 
XXXXXX,  XXXXXX  a  XXXXXX.  K  případu  XXXXXX  uvedl,  že  vzhledem  k tomu,  že  rozhodnutím 
státního zástupce bylo usnesení o zahájení trestního stíhání jeho osoby zrušeno, nebylo v té 
době  nezbytné  ve smyslu  ustanovení §  65  odst. 5  zákona  č.  273/2008  Sb.  vést  jeho  osobní 
údaje pro účely předcházení, vyhledávání nebo odhalování trestné činnosti. Z těchto důvodů 
byly  jeho  osobní  údaje  ke  dni  10.  června  2011  z informačního  systému  o identifikačních 
úkonech  zlikvidovány.  K případu  XXXXXX  konstatoval,  že všechny  jeho  osobní  údaje  včetně 
otisků  prstů  a bukálního  stěru policie zlikvidovala  v souladu  se zněním  §  65  odst.  5  zákona 
č. 273/2008  Sb.,  jelikož  jejich  další  zpracovávání  není  nezbytné  pro  účely  předcházení, 
vyhledávání nebo odhalování trestné činnosti anebo stíhání trestných činů nebo zajišťování 
bezpečnosti České republiky, veřejného pořádku nebo vnitřní bezpečnosti. V daném případě 
došlo k pochybení policejního orgánu, který měl ihned po obdržení zprošťujícího meritorního 
rozhodnutí  informovat  správce  informačního  systému  a po příslušné  lustraci  jmenovaného 
navrhnout likvidaci jeho osobních údajů. K nápravě nežádoucího stavu tak došlo po více než 
třech letech. K případu XXXXXX uvedl, že vzhledem k tomu, že tento byl v uvedeném případě 
pouze v postavení svědka, byl jeho profil DNA uložen do ND DNA chybně. Z tohoto důvodu 
byla  přijata  opatření  administrativního  charakteru,  aby  k tomuto  chybnému  postupu 
nedocházelo.  K nápravě  nežádoucího  stavu  tak  došlo  ihned  po  jeho  zjištění  a  osobní  údaje 
XXXXXX  (včetně  profilu DNA) byly zlikvidovány. Provedení  likvidace osobních  údajů  XXXXXX 
policií je potvrzeno taktéž ve zprávě o přijatých opatřeních ze dne 19. prosince 2012. Z této 
zprávy  dále  vyplývá,  že  policie  prověřila  nezbytnost  zpracování  osobních  údajů  kontrolním 
protokolem určených osob pro účely identifikace na základě DNA a dospěla k závěru, že osobní 
údaje ostatních osob budou policií dále zpracovávány, neboť je to nezbytné pro plnění jejích 
úkolů. 
 
Správní orgán prvního stupně ve věci konstatoval, že informace obsažené v profilu DNA, který 
je  předmětem  dalšího  zpracování  v ND  DNA,  jsou  citlivým  údajem  ve  smyslu  §  4  písm. b) 
zákona č. 101/2000 Sb., jelikož za citlivé údaje se považují mimo jiné genetické údaje subjektu 
údajů. Zařazování, uchovávání, vyhledávání, resp. používání profilů DNA v ND DNA je třeba dle 
správního orgánu prvního stupně považovat za zpracování osobních údajů ve smyslu § 4 písm. 
e) zákona č. 101/2000 Sb. Toto zpracování s ohledem na jeho účel podléhá § 3 odst. 6 zákona 
č. 101/2000 Sb., a proto se na něj některé povinnosti podle zákona č. 101/2000 Sb. nevztahují. 
Mezi  tyto  výjimky  ovšem  dle  správního  oránu  prvního  stupně  nespadá  povinnost  správce 
zpracovávat osobní údaje pouze na základě odpovídajícího právního titulu, tedy v souladu s § 
5 odst. 2, resp. v případě citlivých údajů v souladu s § 9 zákona č. 101/2000 Sb. Dále správní 
orgán prvního stupně konstatoval, že správcem osobních údajů zpracovávaných v ND DNA ve 
smyslu  § 4  písm.  j)  zákona  č. 101/2000  Sb.  je  policie,  avšak  vzhledem  k  absenci  její  právní 
subjektivity nemůže být tato subjektem správního deliktu, tj. odpovědnou osobou ve smyslu 
§ 45 odst. 1 písm. e) zákona č. 101/2000 Sb. Jestliže tedy byl správní delikt spáchán jednáním 
policie, je dle správního orgánu prvního stupně třeba za subjekt správního deliktu považovat 

 

8/19 

Českou  republiku  zastoupenou  Ministerstvem  vnitra,  které  za  Českou  republiku  jedná  na 
základě  zákona  č. 219/2000 Sb.,  o majetku  České  republiky  a  jejím  vystupování  v právních 
vztazích (viz též stanovisko pléna Nejvyššího soudu České republiky č. j. Plsn 2/96), tj. nese i 
deliktní  odpovědnost.  Věcným  a  provozním  gestorem  ND  DNA  je  pak  Kriminalistický  ústav 
Praha. 
 
Dále správní orgán prvního stupně uvedl, že podle § 9 zákona č. 101/2000 Sb. může správce 
zpracovávat  citlivé  údaje  jen  tehdy,  pokud  k tomu  dal  subjekt  údajů  výslovný  informovaný 
souhlas,  nebo  při  naplnění  některé  z taxativně  vymezených  výjimek  dle  §  9  písm.  b)  až  i) 
zákona č. 101/2000 Sb. Podle § 9 písm. i) zákona č. 101/2000 Sb. lze zpracovávat citlivé údaje, 
pokud se jedná o zpracování podle zvláštních zákonů při předcházení, vyhledávání, odhalování 
trestné  činnosti,  stíhání  trestných  činů  a  pátrání  po  osobách.  Zákon  zde  tedy  umožňuje 
zpracovávat  citlivé  údaje  bez  souhlasu  subjektu  údajů  za specifikovaným  účelem,  současně 
formulace  „se jedná  o  zpracování podle zvláštních  zákonů“ znamená,  že  takové zpracování 
musí  být prováděno  na základě zmocnění  upraveném  ve  zvláštním  zákoně  a v rozsahu  a  za 
podmínek stanovených v tomto zvláštním zákoně. V daném případě je dle správního orgánu 
prvního stupně tímto zvláštním zákonem zákon č. 273/2008 Sb., a to zejména § 2 vymezující 
úkoly policie, § 65 upravující oprávnění policie, a to při plnění jejích úkolů pro účely budoucí 
identifikace u stanoveného okruhu osob, mimo jiné k odběru biologických vzorků umožňující 
získání  informací  o  genetickém  vybavení,  §  79  upravující  oprávnění  policie  pro  zpracování 
citlivých údajů bez souhlasu osoby, jíž se tyto týkají, a § 85 a § 86 upravující práva a povinnosti 
policie při zpracování osobních údajů.  
 
Výše uvedená ustanovení zákona č. 273/2008 Sb. dle správního orgánu prvního stupně stanoví 
možnost zpracovávat osobní údaje subjektů údajů, je-li to nezbytné pro plnění úkolů policie, 
tj. i vést ND DNA (na základě obecného zmocnění ke zřizování evidencí obsahujících osobní 
údaje  dle  § 86  zákona  č.  273/2008  Sb.),  ačkoliv  její  vznik  a pravidla  jejího  vedení  nejsou 
zákonem  výslovně  upravena,  přičemž  však  zpracování  citlivých  údajů  (profilů  DNA)  je 
limitováno § 9 písm. i) zákona č. 101/2000 Sb., z něhož vyplývá, že je třeba konkrétně doložit 
okolnosti svědčící pro relevanci zpracování předmětného osobního údaje, a to z hlediska účelu 
předcházení,  vyhledávání,  odhalování  trestné  činnosti,  stíhání  trestných  činů  a  pátrání  po 
osobách. 
 
Správní orgán prvního stupně dále uvedl, že zákon č. 273/2008 Sb. jako jediný právní předpis 
upravuje  zvláštní  podmínky  zpracování  citlivých  údajů  policií  v ND  DNA  (na  rozdíl  od 
shromažďování  informací,  včetně  biologických  vzorků,  které  je  upraveno  také  zákonem 
č. 141/1961  Sb.),  přičemž  však  neobsahuje  výslovné  zmocnění  pro  policii  shromažďovat 
osobní údaje za účelem jejich uchovávání v ND DNA. Oprávnění ke shromažďování osobních 
údajů  či  citlivých  údajů  za  účelem  jejich  uchování  v ND  DNA  je  tedy  dle  správního  orgánu 
prvního stupně třeba dovozovat z obecných ustanovení zákona č. 273/2008 Sb., která upravují 
zpracování osobních údajů policií. 

S ohledem na systematiku a účel zákona č. 273/2008 Sb. a zákona č. 101/2000 Sb., resp. práv 
a povinností při zpracování osobních údajů, správní orgán prvního stupně konstatoval, že ND 
DNA je evidencí osobních údajů ve smyslu § 86 písm. b) zákona č. 273/2008 Sb. Jako každé jiné 
zpracování osobních údajů, musí mít i ND DNA stanovený svůj účel [§ 86 písm. a) zákona č. 
273/2008 Sb.], který je účastník řízení povinen vymezit co nejpřesněji. Správní orgán prvního 
stupně  dále  konstatoval,  že  vzhledem  k použití  neurčitých  pojmů  „budoucí  identifikace“  a 
„nezbytné  pro  plnění  úkolů  policie“  nelze  považovat  §  79,  stejně  tak  jako  §  65  zákona  č. 

 

9/19 

273/2008  Sb.  za  dostatečně  určitá  ustanovení,  a  to  i  ve  spojení  s  §  2  tohoto  zákona 
vymezujícím  v obecné  rovině  úkoly  policie,  která  by  měla  sloužit  jako  právní  základ  pro 
zpracování  osobních  údajů  v ND  DNA,  a  která  by  poskytovala  jednoznačný  podklad  pro 
takovéto zpracování. V případě ND DNA je tedy dle správního orgánu prvního stupně třeba 
dovozovat  tento  účel  z vnitřních  předpisů  účastníka  řízení,  přičemž  přesněji  účel  obdobné 
databáze DNA popisuje Evropský soud pro lidská práva, který uvedl, že zatímco prvotní odběr 
(otisků  prstů  a  genetických  vzorků)  je  určen  ke  zjištění  spojitosti  mezi  konkrétní  osobou 
a jednotlivým  trestným činem,  z jehož  spáchání je podezřelá, uchování  sleduje  širší  cíl,  a  to 
identifikaci budoucích pachatelů (srov. rozhodnutí velkého senátu ve věci S. a Marper proti 
Spojenému království ze dne 4. prosince 2008, § 100; Přehled rozsudků Evropského soudu pro 
lidská práva č. 2/2009). K tomuto správní orgán prvního stupně uvedl, že prvotní odběr stop či 
vzorků slouží k usvědčení pachatele (nebo vyvrácení jeho viny), zatímco jejich uchování slouží 
pro případ spáchání dalšího trestného činu k odhalení pachatele na základě stop zanechaných 
na místě činu. Ve vztahu k takto vymezenému účelu správní orgán prvního stupně ve shodě se 
Evropským  soudem  pro  lidská  práva  konstatoval,  že  se  jedná  o účel  legitimní.  V dané  věci 
správní orgán prvního stupně podotkl, že veškerý postup veřejné moci, včetně orgánů činných 
v trestním řízení, musí odpovídat ústavním principům zákonnosti a přiměřenosti (viz čl. 2 odst. 
2 a čl. 4 Listiny základních práv a svobod). 

Dále správní orgán prvního stupně uvedl, že ustanovení § 79 odst. 1 zákona č. 273/2008 Sb. 
zužuje zákonné oprávnění policie zpracovávat osobní údaje bez souhlasu vyjádřené v § 9 písm. 
i)  zákona  č.  101/2000  Sb.  na  případy,  kdy  je  to  nezbytné  pro  plnění  jejích  úkolů  výslovně 
definovaných  zákonem  č. 273/2008  Sb.  V  tomto zákoně  jsou  však  dle  správního  orgánu 
prvního  stupně  oprávnění  policie  zpracovávat  citlivé  údaje  (profily  DNA)  vymezena  pouze 
velmi  obecně  a  vzhledem  k neurčitosti  použitých  právních  pojmů  jsou  tato  ustanovení  jen 
obtížně vyložitelná.  

Správní orgán prvního stupně dále konstatoval, že uchování profilu DNA v ND DNA je v zásadě 
možné  pouze  u  pachatelů  některých  trestných  činů.  Okruh  těchto  trestných  činů  však  dle 
správního orgánu prvního stupně není shodný se všemi úmyslnými trestnými činy, naopak se 
jedná  pouze  o  zvlášť  závažné  úmyslné  trestné  činy  proti  životu,  zdraví  nebo  ohrožující 
bezpečnost  osob,  tak  jak  je  uvedeno  v čl.  8  Doporučení,  ze  kterého  dle  správního  orgánu 
prvního stupně vyplývá, že uchovávání profilů DNA je třeba považovat za výjimku a nikoli za 
pravidlo.  Článek  8  Doporučení  sice  v dané  terminologii  neodkazuje  pouze  na  trestné  činy, 
nicméně v českém právním řádu jsou to výhradně trestné činy (a to ještě jen některé, v zásadě 
jen zločiny), které lze považovat za závažné porušení norem práva proti životu, zdraví nebo 
bezpečnosti osob. Článek 5 Doporučení, který výslovně stanoví, že využití analýzy DNA by mělo 
být přípustné ve všech odpovídajících případech, nezávisle na závažnosti trestného činu, se 
přímo nevztahuje k otázce, zda by profily DNA těchto osob měly být po využití při konkrétním 
vyšetřování také dále zpracovávány, resp. uchovávány v ND DNA (toto upravuje samostatně 
čl. 8 Doporučení). Článek 2 Doporučení pouze obecně vymezuje rozsah a omezení působnosti 
Doporučení,  nicméně  ve  vztahu  k uchování  profilů  DNA  je  bližší  specifikace  obsažena  v 
citovaném článku 8. 
 
Výklad pojmu „nezbytnost“ vyplývajícího z § 79 odst. 1 zákona č. 273/2008 Sb., musí být dle 
konstatování správního orgánu prvního stupně na základě provedeného testu proporcionality 
založen  na  objektivních  kritériích,  která  budou  dostatečně  určitá  a srozumitelná,  a  proto 
následně přezkoumatelná. Danými kritérii jsou dle názoru správního orgánu prvního stupně 
důvodnost  uchování,  závažnost  trestného  činu  a faktická  použitelnost  profilu  DNA 

 

10/19 

ke stanovenému  účelu,  přičemž  nezbytnost  je  nutno  posuzovat  u  každého  jednotlivého 
případu  individuálně,  neboť  žádný  právní  předpis  v dané  oblasti  neopravňuje  policii 
k nediferencovanému  či  plošnému  postupu.  Dále  správní  orgán  prvního  stupně  uvedl,  že 
obecnou  podmínkou  pro  zpracování  jakýchkoliv  údajů  policií  je  jejich  další  potřebnost  pro 
účely, ke kterým byly uchovávány (rozsudek Nejvyššího správního soudu čj. 8 As 76/2010-52).  
 
Ohledně  pojmu  „budoucí  identifikace“  správní  orgán  prvního  stupně  uvedl,  že se jedná 
o neurčitý pojem, který se jinde a v jiné souvislosti v právním řádu nevyskytuje. Tento pojem 
není propojen ani navázán na ostatní ustanovení hlavy X. zákona č. 273/2008 Sb., nadto má § 
65 zákona č. 273/2008 Sb. nadpis „Získávání osobních údajů pro účely budoucí identifikace“, 
z  čehož  není  zřejmé,  jaký  má  vztah  k následnému  uchování  a  dalšímu  zpracování  takto 
získaných  osobních  údajů.  Za nesystematické  správní  orgán  prvního  stupně  považuje  také 
zařazení odst.  5  v § 65  citovaného zákona,  neboť  to  má upravovat  likvidaci  takto získaných 
údajů. 

Správní  orgán  prvního  stupně  dále  konstatoval,  že  zákonné  zmocnění  státu,  které  by 
ospravedlňovalo a umožňovalo zásah do soukromí dotčených osob chráněného čl. 10 odst. 3 
Listiny základních práv a svobod, jak jej předpokládá čl. 8 odst. 2 Úmluvy o ochraně lidských 
práv  a  svobod,  musí  být  v souladu  s principy  právního  státu  dostatečně  dostupné, 
předvídatelné, tedy vyjádřené s velkou mírou přesnosti (srov. rozsudek Evropského soudu pro 
lidská práva ve věci S. a Marper proti Spojenému království ze dne 4. prosince 2008, § 95 a 
násl., nebo nález Ústavního soudu ze dne 22. března 2011 č. 94/2011 Sb., Pl. ÚS 24/10, body 
36 a 37; www.nalus.cz). Správní orgán prvního stupně uvedl, že tyto atributy ustanovením, ze 
kterých lze dovozovat oprávnění policie vést ND DNA, scházejí, a pro potřeby tohoto řízení je 
tedy  musel  dovodit  výkladem  ad  hoc  sám.  Přesto  i  při  tomto  postupu  zůstává  dle  názoru 
správního orgánu prvního stupně pochybnost, zda jsou citovaná ustanovení dostatečně určitá, 
aby sama o sobě mohla tvořit zákonný základ pro uplatnění státní moci formou vytvoření ND 
DNA ve smyslu čl. 2 odst. 2 Listiny základních práv a svobod, a to především proto, že nesplňují 
ani minimální požadavky na stanovení rozsahu a použití profilů DNA, délku uložení, použití a 
přístup třetích osob, procedury vedoucí k ochraně celistvosti a důvěrnosti údajů a procedury 
jejich zničení.  

Dále  správní  orgán  prvního  stupně  uvedl,  že  žádný  zákon  neřeší,  jak  bude  s biologickým 
materiálem  nakládáno, po  jakou  dobu budou  vzorky a  profily DNA  schraňovány, kdo  k nim 
bude mít přístup, kdy a jakým způsobem budou likvidovány, přičemž tyto významné okolnosti 
týkající se dalšího nakládaní se vzorky a profily DNA upravuje svými interními předpisy policejní 
prezident,  což  představuje  závažný  deficit  zákonnosti  ve  vztahu  k nakládání  s nosiči  natolik 
intimních údajů (informací), jakými vzorky a profily DNA jsou (srov. rozsudek Městského soudu 
v Praze č. j. 31C 70/2012). Úpravu ND DNA v interních předpisech policie tak správní orgán 
prvního stupně nepovažoval za dostatečnou. 

Ve  vztahu  k posouzení  povahy  trestných  činů  a  jejich  závažnosti,  včetně  oprávněnosti 
zpracování profilu DNA v ND DNA a jeho uchovávání, v případě 14 výše jmenovaných subjektů, 
správní orgán prvního stupně uvedl následující. 
 
V případě XXXXXX, XXXXXX a XXXXXX správní orgán prvního stupně uvedl, že tito byli soudem 
zproštěni obžaloby v plném rozsahu podle § 226 písm. e) zákona č. 141/1961 Sb. (v případě 
XXXXXX   bylo trestní  stíhání  zastaveno  státním zástupcem  dle  § 172 odst. 1  písm.  f) zákona 
č. 141/1961  Sb.),  tj.  za  využití  institutu  účinné  lítosti.  Dle  správního  orgánu  prvního  stupně 

 

11/19 

nedošlo k naplnění kritéria závažnosti, důvodnosti a faktické použitelnosti a profil DNA není 
v tomto případě k plnění úkolů policie nezbytný. 
  
V případě XXXXXX považuje správní orgán prvního stupně uchování profilu DNA za nedůvodné, 
neboť povaha majetkových trestných činů neodůvodňuje nezbytnost jeho uchování v ND DNA, 
a to z důvodu nedostatečné faktické použitelnosti. Trestný čin podvodu nespadá mezi trestné 
činy  proti  životu,  zdraví  nebo  bezpečnosti  osob  ve  smyslu  Doporučení,  a to  bez ohledu  na 
skutečnost,  že  z důvodu  způsobené  škody  se  jednalo  o  trestný  čin  spáchaný  v nejpřísnější 
kvalifikaci. Proto při absenci zákonné úpravy ND DNA nelze považovat uchování profilu DNA 
za nezbytné pro plnění úkolů policie. 
 
V případě XXXXXX, XXXXXX, XXXXXX, XXXXXX a XXXXXX se dle správního orgánu prvního stupně 
jedná o trestný čin, který nesplňuje kritérium závažnosti, a uchování profilu DNA tedy není 
nezbytné  podle  §  79  zákona  č.  273/2008  Sb.  k plnění  úkolů  policie.  V daném  případě  (při 
absenci  výslovné  zákonné  úpravy  pro  ND  DNA)  tedy  nelze  dle  správního  orgánu  prvního 
stupně  hovořit  o  trestném  činu,  který  splňuje  kritérium  nezbytnosti  v  souladu  s  čl.  8 
Doporučení,  neboť  se  nejedná  o  závažný  trestný  čin  proti  životu,  zdraví  nebo  bezpečnosti 
osob. 
 
V případě XXXXXX, který byl zproštěn obžaloby podle § 226 písm. b) zákona č. 141/1961 Sb., 
neměl být  dle  správního  orgánu prvního  stupně jeho  profil DNA do  ND DNA  vůbec  vložen, 
neboť pro to neexistoval zákonný důvod, přičemž po vydání zprošťujícího rozsudku byl profil 
DNA zlikvidován až za tři roky. 
 
V případě XXXXXX ve vztahu k trestnému činu pohlavního zneužívání správní orgán prvního 
stupně uvedl, že nebylo naplněno kritérium závažnosti pro uchování profilu DNA v ND DNA ve 
smyslu  nezbytnosti  podle  §  79  zákona  č. 273/2008  Sb.,  a  to  vzhledem  ke  skutkovým 
okolnostem, které soud vyhodnotil tak, že uložil trest na samé dolní hranici zákonné trestní 
sazby, tudíž v daném případě jednání odsouzeného nelze označit za závažný trestný čin. Ve 
vztahu  k  pokusu  provinění  krádeže  spáchané  vloupáním  pak  nebyly  splněny  podmínky 
závažnosti trestného činu, a nejednalo se o trestný čin proti životu, zdraví nebo bezpečnosti 
osob ve smyslu Doporučení, přičemž trestného činu krádeže se dopustil jako mladistvý, a v 
těchto případech je třeba pohlížet na možnost odebrání vzorků DNA mladistvému pachateli a 
jeho dalšího uchování přísněji než u dospělých pachatelů. 
 
V případě XXXXXX ve vztahu k trestnému činu pohlavního zneužívání správní orgán prvního 
stupně uvedl, že nebylo naplněno kritérium závažnosti pro uchování profilu DNA v ND DNA ve 
smyslu  nezbytnosti  podle  §  79  zákona  č. 273/2008  Sb.,  a  to  vzhledem  ke  skutkovým 
okolnostem, které soud vyhodnotil tak, že uložil trest na samé dolní hranici zákonné trestní 
sazby.  Dále  byl  výše  jmenovaný  odsouzen  pro  trestný  čin  krádeže,  přičemž  se  nejednalo  o 
závažný trestný čin. 
 
V případě  XXXXXX,  který  poskytl  jako  osoba  podávající  vysvětlení  dobrovolně  srovnávací 
materiál, aby mohl být vyloučen jako podezřelý ze spáchání trestného činu krádeže vloupáním, 
správní orgán prvního stupně uvedl, že nebylo naplněno kritérium závažnosti, důvodnosti a 
faktické  použitelnosti,  přičemž  uchovávání  profilu  DNA  nelze  považovat  za  nezbytné  pro 
plnění úkolů policie. Jeho profil DNA neměl být dle správního orgánu prvního stupně do ND 
DNA vůbec vložen. 
 

 

12/19 

V případě XXXXXX ve vztahu k trestnému činu krádeže správní orgán prvního stupně uvedl, že 
trestní stíhání bylo usnesením soudu podmíněně zastaveno. Nebyly tedy splněny podmínky 
závažnosti trestného činu a nejednalo se o trestný čin proti životu, zdraví nebo bezpečnosti 
osob ve smyslu Doporučení, přičemž trestného činu krádeže se dopustil jako mladistvý, a v 
těchto  případech,  jak  je  uvedeno  výše,  je  třeba  pohlížet  na možnost  odebrání  vzorků  DNA 
mladistvému pachateli a jeho dalšího uchování přísněji, než u dospělých pachatelů. V případě 
trestného  činu  padělání  a  pozměňování  peněz  ve stádiu  pokusu  se  nejednalo  o  trestný  čin 
proti  životu,  zdraví  nebo  bezpečnosti  osob  ve smyslu  Doporučení,  ale  o  trestný  čin 
hospodářský. Jednalo se sice o trestný čin závažný s trestní sazbou tři až osm let (v případě 
mladistvého upravená na jeden až čtyři roky), kterého se však XXXXXX dopustil jako mladistvý. 
 
Oproti  tomu  v případě  trestného  činu  nedovolené  výroby  a  jiného  nakládání  s omamnými 
a psychotropními látkami a jedy [za takový trestný čin (provinění) byl v posledních třech letech 
již odsouzen] bylo jeho jednání kvalifikováno podle § 283 odst. 1 a odst. 2 písm. b) zákona č. 
40/2009 Sb., tedy se jednalo o trestný čin proti zdraví a bezpečnosti osob. Trestní sazba je v 
tomto  případě  v  rozmezí  dva  až  deset  let,  a,  ačkoliv  byl  XXXXXX  odsouzen  pouze 
k podmíněnému trestu odnětí svobody na dva roky se zkušební dobou čtyř let, lze hovořit o 
závažném trestném  činu.  S  ohledem  na uvedené  v případě  tohoto trestného  činu považuje 
správní orgán vložení profilu DNA XXXXXX do ND DNA a jeho uchování za odpovídající všem 
výše uvedeným kritériím, tj. závažnosti, důvodnosti a faktické použitelnosti. 
 
Dále správní orgán prvního stupně posoudil jednání účastníka jako tzv. trvající správní delikt, 
neboť účastník řízení vyvolal protiprávní stav a ten udržuje, resp. udržoval.  
 
Ohledně XXXXXX,  který  byl  rovněž  uveden  v oznámení  o  zahájení  tohoto  správního  řízení, 
správní orgán prvního stupně konstatoval, že v souladu s § 46 odst. 3 zákona č. 101/2000 Sb. 
odpovědnost právnické osoby za správní delikt zaniká, jestliže správní orgán o něm nezahájil 
řízení do 1 roku, kdy se o něm dozvěděl, nejpozději však do 3 let ode dne, kdy byl spáchán. 
Vzhledem  k tomu,  že  podnět  občanského  sdružení  Iuridicum  Remedium, o.s.,  ve  věci 
oprávněnosti zpracování osobních údajů XXXXXX byl Úřadu doručen dne 28. července 2011 a 
ze sdělení policejního prezidia č. j. PPR-9036-1/ČJ-2011-99RU ze dne 15. června 2011 vyplývá, 
že žádosti XXXXXX o provedení likvidace jeho osobních údajů bylo vyhověno ke dni 10. června 
2011,  Úřad  řízení  ve  stanovené  subjektivní  lhůtě  1  roku  nezahájil.  V  dané  věci  tedy  došlo 
k promlčení  odpovědnosti  za  správní  delikt,  přičemž  tento  podnět  byl  řešen  pouze  v rámci 
kontrolních pravomocí Úřadu.  
 
Správní  orgán  prvního  stupně  tedy  na  základě  výše  uvedeného  považoval  za  prokázané, 
že účastník řízení porušil § 9 zákona č. 101/2000 Sb. a tím spáchal správní delikt podle § 45 
odst.  1  písm.  e)  tohoto  zákona  za  což  mu  rozhodnutím  čj.  UOOU-00148/13-79  ze  dne 
18. dubna  2013  uložil  v souladu  s  §  45  odst.  3  zákona  č.  101/2000  Sb.  pokutu  ve  výši 
650.000 Kč  a  dále  podle  §  79  odst.  5  správního  řádu  povinnost  nahradit  náklady  řízení 
ve výši 1.000 Kč. 
 
Při  stanovení  výše  sankce  správní  orgán  prvního  stupně  přihlédl  jako  k přitěžujícím 
okolnostem  zejména  ke  skutečnosti,  že  u  jednoho  ze  subjektu  údajů,  tj.  u  XXXXXX,  bylo  již 
pravomocným  rozhodnutím  č.  j.  SPR-0596/11-8  ze  dne  10.  května  2011  konstatováno 
porušení povinnosti stanovené v § 9 zákona č. 101/2000 Sb. a účastníkovi řízení byla správním 
orgánem uložena pokuta za zpracování jeho profilu DNA v ND DNA, přesto tento z ND DNA 
nebyl odstraněn.  Dále pak přihlédl jako k přitěžující okolnosti ke skutečnosti, že v obdobných 

 

13/19 

případech (viz rozhodnutí Úřadu zn. SPR-3309/09-18 ze dne 7. září 2009 a zn. SPR-0836/08-14 
ze dne 30. května 2008) byl účastník řízení ze strany Úřadu již sankcionován, tj. musel si být 
protiprávnosti  svého 
jednání  vědom.  Dále  pak  bylo  přihlédnuto  k  době  udržování 
protiprávního  stavu.  Současně  správní  orgán  prvního  stupně  přihlédl  jako  k přitěžující 
okolnosti  ke  skutečnosti,  že  neoprávněné  zpracování  se  týkalo  citlivých  údajů,  které  ze  své 
povahy podléhá vyšší právní ochraně, a dále k míře zásahu do soukromí osoby dané tím, že při 
výkonu  veřejné  moci  je  třeba  dbát  ochrany  práv  dotčených  subjektů  a postupovat  výlučně 
v souladu s platnými zákony (dle čl. 2 odst. 2 a čl. 4 odst. 1 a 4 Listiny základních práv a svobod). 
V případě XXXXXX správní orgán prvního stupně přihlédl k tomu, že jeho profil DNA byl vložen 
a uchováván v ND DNA, ačkoliv se jednalo o osobu podávající vysvětlení podle § 158 odst. 5 
zákona č. 141/1961 Sb. 
 
Jako  k polehčující  okolnosti  přihlédl  k nejasné  právní  úpravě,  a  to  vzhledem  k její  přílišné 
obecnosti v oblasti zpracování a uchovávání profilů DNA v ND DNA. Počet dotčených subjektů 
údajů (14) správní orgán prvního stupně neposoudil ani jako polehčující, ani jako přitěžující 
okolnost.  Po  zhodnocení  uvedených  okolností  případu  uložil  správní  orgán  prvního  stupně 
sankci v dolní polovině zákonné sazby. 
 
Shora uvedené rozhodnutí bylo účastníkovi řízení doručeno dne 18. dubna 2013. Proti tomuto 
rozhodnutí podal účastník řízení v zákonné lhůtě dne 3. května 2013 rozklad (doručený Úřadu 
dne 6. května 2013). Dne 9. května 2013 obdržel Úřad doplnění tohoto rozkladu. 
 
Účastník  řízení  v podaném  rozkladu  a 
jeho  doplnění  uvedl,  že  není  správcem  ani 
zpracovatelem  osobních  údajů  dle  §  4  písm.  j)  a  k)  zákona  č.  101/2000  Sb.  a  není  tedy 
s ohledem  na  §  45  odst.  1  tohoto  zákona,  kde  je  vymezen  okruh  subjektů,  kteří  se  mohou 
dopustit  správních  deliktů  uvedených  v tomto  ustanovení,  dostatečně  pasivně  legitimován. 
Jednání policie nelze dle účastníka řízení přičítat jemu. Dále účastník řízení uvedl, že mu není 
jasné, na základě čeho Úřad dovodil, že subjektem správního deliktu je právě on, neboť není 
v žádném případě správcem ND DNA. 
 
Dále účastník řízení uvedl, že neporušil povinnost stanovenou v § 9 zákona č. 101/2000 Sb. 
a nemohl  se  tedy  dopustit  správního  deliktu.  Policie  zpracovává  profily  DNA  pro  účely 
odhalování trestných činů a zjišťování jejich pachatelů, a tím je naplněna výjimka stanovená v 
§ 9 písm. i) zákona č. 101/2000 Sb., dle které je možné zpracovávat citlivé údaje bez souhlasu 
subjektu údajů, pokud je toto zpracování prováděno pro uvedené účely dle zvláštního zákona, 
kterým je zákon č. 273/2008 Sb. Konkrétními právními tituly pro provozování ND DNA jsou dle 
účastníka řízení § 60, § 65 a § 79 zákona č. 273/2008 Sb. Tímto zákonem jsou tedy dány veškeré 
podstatné  skutečnosti  nezbytné  pro  naplňování  ND  DNA  a další  zpracování  profilů  DNA, 
zejména  pak  kategorie osob  a doba uchování,  jež  je dána nezbytností zpracování  osobních 
údajů pro plnění úkolů policie, čímž je splněn prvek zákonnosti provozování ND DNA. Účastník 
řízení přitom nesouhlasí s názorem správního orgánu prvního stupně, že ustanovení § 65 a § 
79  zákona  č.  273/2008  Sb.  nejsou  dostatečně  určitá  v tom  smyslu,  aby  umožnila  každému 
předvídat,  zda,  kdy  a  jaké  údaje  se  policie  rozhodne  zpracovávat.  Z dikce  citovaných 
ustanovení vyplývá, jaké osobní údaje a u jakých kategorií osob může policie při plnění svých 
úkolů odebírat a dále zpracovávat, a to i bez souhlasu osob. Zejména § 79 zákona č. 273/2008 
Sb. považuje účastník řízení za transparentní a nezpochybnitelný právní titul pro zpracování 
osobních údajů v ND DNA a použité pojmy jako „nezbytnost“ a „budoucí identifikace“ jsou dle 
jeho názoru určitými a snadno vyložitelnými pojmy, pokud bude při jejich výkladu vycházeno 
ze systematiky a účelu zákona č. 273/2008 Sb. Nezbytnost odběru genetického materiálu a 

 

14/19 

jeho  uchování  je  podle  účastníka  řízení  dána  jednoznačně  tehdy,  pokud  je  pro  zjištění 
spojitosti  mezi  konkrétní  osobou  a  jednotlivým  trestným  činem  nebo  pro  identifikaci 
budoucího pachatele zpracování profilu DNA nezbytné, tj. je-li jeho uchování nepostradatelné 
ve  smyslu  nemožnosti  plnění  úkolu  policie.  Účastník  řízení  má  za  to,  že  Úřad  zcela  zjevně 
institut  „budoucí  identifikace“  nechápe.  Tento  institut  může  být  při  logickém  výkladu  §  65 
zákona  č. 273/2008  Sb.  využit  pouze  pro  plnění  úkolů  při  předcházení,  vyhledávání  nebo 
odhalování trestné činnosti anebo stíhání trestných činů nebo zajišťování bezpečnosti České 
republiky, veřejného pořádku nebo vnitřní bezpečnosti. Tomu dle účastníka řízení nasvědčuje 
i okruh osob, vůči kterým může být uplatněn. V této souvislosti je pak zařazení odst. 5 v § 65 
uvedeného zákona zcela logické a je zdůrazněním povinnosti policie prověřovat potřebnost 
zpracovávaných údajů explicitně vůči osobním údajům, které jsou získávány přímo od subjektů 
údajů. Účastník řízení tak považuje výklad Úřadu za nepřesný, odporující systematickému a 
logickému výkladu zákona č. 273/2008 Sb. 
 
Účastník řízení dále v rozkladu uvedl, že posuzování, v případě jakých trestných činů je využití 
profilu DNA možné, leží zcela mimo působnost Úřadu. Policií jsou odebírány biologické vzorky 
pouze  obviněných  z úmyslných  trestných  činů,  přičemž  spáchání  úmyslného  trestného  činu 
považuje účastník řízení za významnou kvalitativní změnu chování člověka, která odůvodňuje 
zpracování  profilu  DNA.  Tím,  že  policie  zpracovává  profily  DNA  pouze  zákonem  určených 
kategorií osob a prověřuje nezbytnost jejich zpracování, šetří podstatu a smysl základních práv 
a svobod a dodržuje tak limity uplatňování státní moci. 
 
Ohledně uchovávání profilů DNA osob, jimž nebyla prokázána vina, účastník řízení uvedl, že 
takové zpracování osobních údajů nemůže být považováno za nezbytné. Je však nutné dle jeho 
názoru  zohlednit  procesní  předpisy,  které  v některých  případech  neumožňují  vinu  vyslovit, 
přestože  je důkazy prokázána  a  nezbytnost dalšího zpracování  profilu DNA  je  zcela  zřejmá. 
Policie  tedy  zohledňuje  charakter  meritorního  rozhodnutí,  jelikož  nezbytnost  zpracování 
profilu DNA nelze vázat pouze formálně na určitý typ rozhodnutí, ale je nutno zohledňovat 
jeho obsah. Ostatně i zákonodárce v § 82 zákona č. 273/2008 Sb. předpokládá zohledňování 
rozhodnutí  orgánů  činných  v trestním  řízení,  nestanoví  kategoricky  vliv  některých  typů 
rozhodnutí  pro  další  zpracování  osobních  údajů.  Princip  presumpce  neviny  není  postupem 
policie narušován, jelikož důsledkem jejího postupu není vyslovení viny. 
 
Dále  účastník  řízení  v rozkladu  uvedl,  že  se  neztotožňuje  s výkladem  článku  8  Doporučení, 
jelikož  se  dle  tohoto  článku  nejedná  pouze  o  trestný  čin  ve  smyslu  zákona  č.  40/2009  Sb., 
trestní  zákoník,  ale  o  jakékoliv  závažné  porušení  norem  trestního  nebo  správního  práva, 
trestný  čin,  přečin  či  přestupek.  Pokud  tedy  policie  zpracovává  profily  DNA  osob,  které 
spáchaly  úmyslný  trestný  čin,  pak  dle  účastníka  řízení  naplňuje  zcela  požadavek  vyplývající 
z uvedeného  Doporučení,  jelikož  zohledňuje  nebezpečnost  protiprávních  jednání.  Dle 
účastníka  řízení  jsou  pro  společnost  nebezpečné  všechny  trestné  činy  ať  úmyslné  nebo 
nedbalostní  nebo  dokonce  i  přestupky.  Navíc  Doporučení  ve  svém  čl.  5  stanoví,  že  využití 
analýzy DNA by mělo být přípustné ve všech odpovídajících případech, nezávisle na závažnosti 
trestného  činu.  Dále  účastník  řízení  uvedl,  že  Doporučení  se  dle  čl.  2  vztahuje  na 
shromažďování  vzorků  a využívání  analýzy  DNA  pro  účely  identifikace  podezřelého  nebo 
jakéhokoli jiného jednotlivce v rámci vyšetřování a stíhání trestných činů. Postup policie při 
zpracování profilu DNA pachatelů úmyslných trestných činů je tak zcela po právu, jelikož je 
rozhodující pro plnění povinností policie daných zákonem a spočívajících v zajištění ochrany 
života, zdraví a bezpečnosti jednotlivců i celé společnosti před pachateli všech trestných činů. 
 

 

15/19 

Dále účastník řízení uvedl, že splnění nápravného opatření spočívajícího v uložení povinnosti 
likvidace  osobních  údajů  zpracovávaných  v ND  DNA  by  vedlo  k porušení  přiměřenosti 
a k narušení  principu  proporcionality  mezi  právem  na  ochranu  soukromí  a právem  na 
bezpečnost  (např.  právo  na  život,  nedotknutelnost  obydlí),  jak  jsou  vymezena  v Listině 
základních práv a svobod.  
 
Účastník  řízení  dále  uvedl,  že  Úřad  přihlédl  k nejasné  právní  úpravě  ND  DNA  pouze  jako 
k polehčující okolnosti, ale dle účastníka řízení se jedná o okolnost vylučující odpovědnost za 
správní  delikt,  neboť  nelze  přičítat  subjektu  k tíži,  že  právní  řád  nestanovil  pro  určité 
zpracování osobních údajů podrobnější úpravu, přičemž na druhé straně takovéto zpracování 
osobních  údajů  zákonodárce  tomuto  subjektu  umožňuje,  ale  naopak  by  mělo  být  kladně 
vnímáno to, že účastník řízení pravidla tohoto zpracování vymezil vnitřními normami v souladu 
s právním řádem. 
 
Účel ND DNA je dle účastníka řízení jednoznačně určen § 65 a § 79 zákona č. 273/2008 Sb., 
přičemž  §  65  je  zcela  konkrétním  rozvedením  §  79  pro  zpracování  profilů  DNA.  Výklad 
uvedeného  účelu  pak  nepřísluší  Úřadu,  stejně  jako  posuzování  úkonů,  které  jsou  k jeho 
naplňování  potřebné.  Úřad  ve  svém  rozhodnutí  čj.  PRÁV-6953/07-2  ze  dne  7.  ledna  2008 
konstatoval,  že  mu  nepřísluší  posuzovat  potřebnost  úkonů  pro  plnění  orgánů  činných 
v trestním řízení a účastník řízení je toho názoru, že by měl Úřad v posuzované věci postupovat 
shodně, neboť v opačném případě se jedná o zasahování do působnosti jiného orgánu. 
 
Úřadem uváděná kritéria pro zařazování profilů DNA do národní databáze DNA, resp. jejich 
výklad,  považuje  účastník  řízení  také  za  zásah  do  působnosti  jiného  orgánu.  Úřad  jako 
kritérium  opakovaně  uvádí  faktickou  využitelnost  ND  DNA  pro  odhalení  pachatele  daného 
trestného  činu, přičemž předpokládá, že  osoba  se  bude  dopouštět  stále stejných trestných 
činů a vůbec tedy nezohledňuje recidivu nestejnorodou a tzv. vývoj pachatele. 
 
Dále  účastník  řízení  uvedl,  že  ND  DNA  je  pouze  jednou  z evidencí  provozovanou  policií, 
přičemž právní titul pro provozování ostatních evidencí nebyl a není Úřadem zpochybňován. 
Naopak je dle účastníka řízení nutné vnímat to, že zákonodárce u posuzovaného zpracování 
zcela  jednoznačně  vyjádřil  okruh  osob,  jejichž  údaje  mohou  být  zpracovávány.  Zcela 
nepochybně  tak  osoba,  která  spáchá  trestný  čin,  musí  předpokládat,  že  policie  bude 
zpracovávat její osobní údaje, bez ohledu na to, zda byl, resp. může být vysloven odsuzující 
rozsudek. 
 
Závěrem účastník řízení uvedl, že zpracování profilů DNA je jednoznačně potřebné pro plnění 
úkolů stanovených v § 65 odst. 5 zákona č. 273/2008 Sb., což (s výjimkou XXXXXX a XXXXXX, 
jejichž údaje byly zlikvidovány) bylo policií doloženo. 
 
Odvolací  správní  orgán  se  po  posouzení  věci  zcela  ztotožnil  s názorem  správního  orgánu 
prvního stupně a rozhodnutím čj. UOOU-00148/13-86 ze dne 2. července 2013 rozklad zamítl. 
Rozhodnutí o zamítnutí rozkladu bylo účastníku řízení doručeno dne 3. července 2013. 
 
Dne  12.  srpna  2013  účastník  řízení  podal  žalobu  proti  rozhodnutí  správního  orgánu 
k Městskému soudu v Praze (dále jen „městský soud“), kde se domáhal soudního přezkumu 
zákonnosti rozhodnutí. Ačkoliv žaloba směřovala proti rozhodnutí prvního stupně čj. UOOU-
00148/13-79  ze  dne  18.  dubna  2013,  městský  soud  s odkazem  na  rozsudek  Nejvyššího 

 

16/19 

správního soudu čj. 1 Afs 88/2009-48 neshledal uvedené pochybení za nesplnění podmínek 
řízení a předloženou věc meritorně posoudil.  
 
Úvodem  městský  soud  konstatoval,  že  právní  otázky,  které  byly  předmětem  řízení,  již  byly 
řešeny Nejvyšším správním soudem v rozsudku čj. 4 As 168/2013-40 ze dne 30. dubna 2014, 
a  proto  z obsahu  jmenovaného  rozsudku  vychází.  Ve  jmenovaném  rozsudku  se  Nejvyšší 
správní soud vyjádřil i k otázce samotného oprávnění zřízení a provozování ND DNA: „Nejvyšší 
správní soud si je vědom skutečnosti, že sběr, uchovávání a zpracování profilu DNA představuje 
zásah do práv osoby (srov. rozsudky Evropského soudu pro lidská práva ve věci S. a Marper 
proti Spojenému království č. 30562/04 a 30566/04), které se tento profil DNA týká, na druhou 
stranu  však  zdůrazňuje,  že  tento  zásah  je  ospravedlněn  předcházejícím  úmyslným  a 
protiprávním  jednáním  této  osoby,  která  si  musí  být  vědoma,  že  za  splnění  příslušných 
podmínek proti ní může být vedeno trestní řízení a může ji být uložen trest a v souvislosti s tím 
bude vedena v Rejstříku trestů a v příslušných evidencích vedených Policií, tedy že musí nést 
negativní následky spojené se spácháním protiprávního jednání. Nejvyšší správní soud přitom 
poukazuje na to, že Národní databáze profilů DNA není veřejně přístupná, nehrozí proto, že by 
si  někdo  třetí,  mimo  orgány  činné  v trestním  řízení,  jejím  prostřednictvím  zjišťoval  citlivé 
informace  o  subjektu  údajů,  resp.  o  pachatelích  trestných  činů,  tj.  není  možná  další 
dehonestace takové osoby na základě uchování jejího profilu v Národní databázi profilů DNA. 
Informace  tam  uvedené  budou  použity  pouze  v případě  ověřování  shody  se  stopami 
nalezenými na místě spáchání jiného trestného činu.“ 
 
Městský soud dále konstatoval, že policie je oprávněna odebírat genetické vzorky a pro účely 
budoucí  identifikace  uchovávat  profily  DNA.  Tím  je  jí  svěřena  i  povinnost  vést  evidenci 
(informační  systém),  v níž  tyto  údaje  zpracovává.  Při  posouzení  nezbytnosti  zpracování 
citlivých osobních údajů bez souhlasu subjektu údajů pak ale podle názoru městského soudu 
nelze  vycházet  toliko  z vymezení  kategorie  trestných  činů,  jak  je  uvedena  v Doporučení. 
Doporučení  jednak  není  závazným  právním  předpisem  a  jednak  bylo  přijato  v roce  1992 
a nemůže tak reflektovat další vývoj v dané oblasti a závazky v souvislosti se vstupem České 
republiky  do  Evropské  unie  a  schengenského  prostoru.  Zúžení  na  kategorii  trestných  činů 
zastávanou Úřadem a vycházející z Doporučení nelze ani považovat za odpovídající současné 
právní  úpravě,  neboť  ta  opravňuje  policii  zpracovávat  osobní  údaje  včetně  informace 
o genetickém  vybavení  v případech,  kdy  je  shledána  nezbytnost  pro  naplnění  účelu  nejen 
u osob ve výkonu trestu odnětí svobody za spáchání úmyslného trestného činu, ale i u osob 
obviněných či podezřelých ve vztahu k obecně vymezené kategorii úmyslných trestných činů.  
Nezbytnost  zásahu  do  soukromé  sféry  jedince,  který  představuje  odběr  genetického 
materiálu, zpracování profilu DNA a uchovávání v databázi je tak nutno posuzovat ve vztahu 
k postavení dotčeného subjektu údajů v procesu trestního řízení, a to i v širším rámci vymezení 
tohoto pojmu. 
 
V případě XXXXXX a XXXXXX účastník řízení uznal své pochybení a v žalobě se odpovědnosti za 
správní  delikt  v tomto  rozsahu  nezřekl,  proto  soud  posuzoval  pouze  zbylých  12  případů. 
Městský  soud  se  ztotožnil  s názorem  Úřadu,  že  policie  překročila  zákonný  rámec,  a  že 
uchovávání citlivých údajů bez souhlasu subjektů údajů pro účely budoucí identifikace bylo 
porušením zákona o ochraně osobních údajů v případech  XXXXXX,  XXXXXX,  XXXXXX  a XXXXXX. 
K tomu městský soud uvedl, že XXXXXX, XXXXXX a XXXXXX byli obžaloby zproštěni (popř. bylo 
trestní stíhání zastaveno), proto jsou osobami, které jsou z hlediska trestné činnosti nevinné, 
a  proto  z hlediska principu  přiměřenosti  je  vedení  jejich profilu  DNA  v databázi nezákonné. 
Totéž z hlediska přiměřenosti platí i u XXXXXX, jenž se dopustil trestného činu maření výkonu 

 

17/19 

úředního  rozhodnutí,  což  svým  charakterem  obecně  není  trestná  činnost  svou  intenzitou 
natolik závažná, aby bylo nezbytné uchovávat profil DNA.  
 
Ve zbývajících případech městský soud však nepřisvědčil názoru Úřadu, když konstatoval, že 
„předně šlo o osoby nejen obviněné, ale již pravomocně odsouzené k trestu odnětí svobody za 
úmyslný trestný čin. Za důvodné považuje uchování profilu DNA u osob, které se opakovaně 
dopustily  úmyslných  trestných  činů  (recidiva  úmyslné  trestné  činnosti);  opakované  úmyslné 
trestné  jednání  pokládá  soud  z hlediska  principu  přiměřenosti  za  dostatečný  důvod  pro 
uchování  profilu  DNA.  To  plyne  již  jen  z toho,  že  recidivou,  byť  obecnou,  úmyslné  trestné 
činnosti vzrůstá společenská škodlivost.“ 
 
Městský soud posoudil konkrétně i jednotlivé případy a konstatoval, že: 
 

-  v případech  XXXXXX  a  XXXXXX  považuje  za  dostatečně  závažný  důvod  pro  uchování 
profilu DNA v databázi odsouzení za trestný čin pohlavního zneužívání, neboť trestné 
činy  proti  lidské  důstojnosti,  proti  životu  a  zdraví  a  proti  svobodě  lze  považovat  za 
vůbec nejzávažnější trestné činy, 

-  v případě XXXXXX považuje odsouzení za pokus provinění padělání a pozměnění peněz 
za postačující k vedení profilu DNA v databázi, a to především z hlediska potenciální 
recidivy, neboť se jedná o druh trestné činnosti, jejíž odhalování bývá komplikované a 
zároveň lze předpokládat, že při jejím páchání mohou vznikat právě stopy DNA, 

-  v případě  XXXXXX,  u  nějž  samotné  odsouzení  za  trestný  čin  ohrožení  pod  vlivem 
návykové látky považuje za dostatečně závažný důvod pro uchování profilu DNA, neboť 
jde o trestnou činnost s vysokou mírou škodlivosti pro společnost (jde svou povahou i 
četností o jeden z nejzávažnějších ohrnovacích trestných činů), 

-  v případě XXXXXX jde o pachatele odsouzeného za spáchání úmyslného trestného činu 
podvodu, kterým způsobil na cizím majetku škodu velkého rozsahu, soudem vyčíslenou 
celkem na 12.000.000 Kč, což je vysoce společensky škodlivý trestný čin, 

-  v případě  XXXXXX  se  jednalo  o  násilnou  kriminalitu,  což  je  jedna  z nejzávažnějších 
forem trestné činnost a povaha tohoto druhu trestné činnosti dostatečně odůvodňuje 
vedení profilu DNA jejich pachatelů v databázi, 

-  v případě XXXXXX se jednalo o trestný čin padělání a pozměňování veřejné listiny, tedy 
vedení profilu DNA v databázi je žádoucí z hlediska potenciální recidivy, neboť jde o 
druh trestné činnosti s vysokou mírou latence a lze předpokládat, že při jeho páchání 
mohou vznikat právě stopy DNA, 

-  v případě XXXXXX se jednalo o trestný čin ohrožení pod vlivem návykové látky, což je 

trestná činnost s vysokou mírou společenské škodlivosti. 

 
Městský  soud  tak  dospěl  k závěru,  že  policie  v 8  z 12  případů  využila  zákonem  založeného 
oprávnění,  aby  mohla  splnit  povinnosti  při  předcházení,  odhalování,  vyšetřování  trestných 
činů a stíhání pachatelů a že vůči subjektům údajů šlo o zásah ospravedlnitelný a přiměřený 
vzhledem k cíli, jímž je ochrana práv a svobod jiných, jako obecný úkol policie. 
 
S  ohledem  na  částečnou  důvodnost  žaloby  tak  městský  soud  rozhodl  rozsudkem  čj.  3A 
86/2013-99 ze dne 13. 4. 2016 o zrušení rozhodnutí předsedy Úřadu čj. UOOU-00148/13-86 
ze dne 2. července 2013 a věc vrátil k dalšímu řízení. 
 
Úřad napadl rozsudek městského soudu čj. 3A 86/2013-99 ze dne 13. 4. 2016 kasační stížností, 
kterou  opíral  o  důvody  nesprávného  právního  posouzení  a  vnitřní  rozpornosti, 

 

18/19 

resp. nepřezkoumatelnosti, a navrhl rozsudek zrušit a vrátit věc městskému soudu k dalšímu 
řízení.  Nejvyšší  správní  soud  rozsudkem  čj.  8  As  134/2016-38  ze  dne  24.  10.  2017  kasační 
stížnost zamítl, neboť ji shledal nedůvodnou. 
 
Úřad je tak podle ustanovení § 78 odst. 5 zákona č. 150/2002 Sb., soudní řád správní, vázán 
právním  názorem  městského  soudu  a  Nejvyššího  správního  soudu  vyjádřeným  ve  výše 
uvedených rozsudcích. 
 
Vzhledem k tomu, že městský soud shledal žalobu proti správnímu rozhodnutí pouze částečně 
důvodnou a v případě 4 subjektů údajů konstatoval porušení zákona č. 101/2000 Sb. a dále 
k tomu, že  účastník  řízení  sám  uznal porušení  zákona  č.  101/2000  Sb.  v případě 2  subjektů 
údajů, bylo rozhodnuto tak, jak je uvedeno ve výroku rozhodnutí. 
 
 
Poučení: 

Proti  tomuto  rozhodnutí  se  podle  ustanovení  §  91  odst.  1  zákona 
č. 500/2004 Sb., správní řád, nelze odvolat. 

 
Praha 9. února 2018 
 
 

 

 
 
 
 

 

otisk úředního razítka 

JUDr. Ivana Janů 

předsedkyně Úřadu 

19/19 


tlač 1127

SPRÁVA O STAVE OCHRANY OSOBNÝCH ÚDAJOV
ZA OBDOBIE 1. JANUÁR 2017 AŽ 24. MÁJ 2018

Úrad na ochranu osobných údajov Slovenskej republiky
September, 2018

Úrad na ochranu osobných údajov Slovenskej republiky
Hraničná 12
820 07 Bratislava 27
http://www.dataprotection.gov.sk
Elektronická verzia správy prístupná na
https://dataprotection.gov.sk/uoou/sk/content/vyrocne-spravy
IČO: 36064220
DIČ: 2021685985
Všetky práva vyhradené.
Reprodukovanie na vzdelávacie
a nekomerčné účely je povolené s uvedením zdroja.

SPRÁVA O STAVE OCHRANY OSOBNÝCH ÚDAJOV ZA OBDOBIE
1. JANUÁR 2017 AŽ 24. MÁJ 2018
Úrad na ochranu osobných údajov Slovenskej republiky v zmysle ustanovenia § 81 ods. 2 písm.
k) zákona č. 18/2018 Z. z. o ochrane osobných údajov a o zmene a doplnení niektorých
zákonov predkladá Národnej rade Slovenskej republiky Správu o stave ochrany osobných
údajov za obdobie 1. január 2017 až 24. máj 2018.
„Na základe vyššie uvedeného ustanovenia predkladám Správu o stave ochrany osobných
údajov za obdobie 1. január 2017 až 24. máj 2018, ktorá bude po prerokovaní v Národnej rade
Slovenskej republiky v zmysle zákona č. 18/2018 Z. z. o ochrane osobných údajov a o zmene
a doplnení niektorých zákonov zverejnená na webovom sídle úradu.“.

Soňa Pőtheová
predsedníčka úradu

ZOZNAM POUŽÍVANÝCH SKRATIEK V TEXTE SPRÁVY O STAVE
OCHRANY OSOBNÝCH ÚDAJOV ZA OBDOBIE 1. JANUÁR 2017 AŽ
24. MÁJ 2018
úrad
Úrad na ochranu osobných údajov Slovenskej republiky
NR SR
Národná rada Slovenskej republiky
správa
Správa o stave ochrany osobných údajov za obdobie 1. január 2017 až 24. máj 2018
zákon
zákon č. 122/2013 Z. z. o ochrane osobných údajov a o zmene a doplnení niektorých
zákonov v znení zákona č. 84/2014 Z. z.
IS
informačný systém
ISOU
informačný systém osobných údajov
CIS
Colný informačný systém
smernica 95/46
Smernica Európskeho parlamentu a Rady 95/46/EHS z 24. októbra 1995 o ochrane
fyzických osôb pri spracovaní osobných údajov a voľnom pohybe týchto údajov
Nariadenie
Nariadenie Európskeho parlamentu a Rady (EÚ) 2016/679 z 27. apríla 2016 o ochrane
fyzických osôb pri spracúvaní osobných údajov a o voľnom pohybe takýchto údajov, ktorým
sa zrušuje smernica 95/46/ES (všeobecné nariadenie o ochrane údajov) (Text s významom pre
EHP)
smernica 2016/680
Smernica Európskeho parlamentu a Rady (EÚ) 2016/680 z 27. apríla 2016 o ochrane
fyzických osôb pri spracúvaní osobných údajov príslušnými orgánmi na účely predchádzania
trestným činom, ich vyšetrovania, odhaľovania alebo stíhania alebo na účely výkonu trestných
sankcií a o voľnom pohybe takýchto údajov a o zrušení rámcového rozhodnutia Rady
2008/977/SVV
návrh zákona alebo zákon č. 18/2018 Z. z.
zákon č. 18/2018 Z. z. o ochrane osobných údajov a o zmene a doplnení niektorých zákonov
MPK
Medzirezortné pripomienkové konanie
Portál
Portál právnych predpisov Slov – Lex
5

smernica e-privacy
Smernica Európskeho parlamentu a Rady 2002/58/ES z 12. júla 2002, týkajúca
sa spracovávania osobných údajov a ochrany súkromia v sektore elektronických komunikácií
(smernica o súkromí a elektronických komunikáciách)
návrh nariadenia e-privacy
Návrh NARIADENIE EURÓPSKEHO PARLAMENTU A RADY o rešpektovaní
súkromného života a ochrane osobných údajov v elektronických komunikáciách a o zrušení
smernice 2002/58/ES (smernica o súkromí a elektronických komunikáciách)
Dohovor 108
Dohovor Rady Európy č. 108 o ochrane jednotlivcov pri automatizovanom spracovaní
osobných údajov
Nariadenie 45/2001
Nariadenie Európskeho parlamentu a Rady (ES) č. 45/2001 z 18. decembra 2000 o ochrane
jednotlivcov so zreteľom na spracovanie osobných údajov inštitúciami a orgánmi spoločenstva
a o voľnom pohybe takýchto údajov
rozhodnutie č. 1247/2002/ES
Rozhodnutie Európskeho parlamentu, Rady a Komisie č. 1247/2002/ES z 1. júla 2002
o pravidlách a všeobecných podmienkach, ktorými sa spravuje výkon funkcie Európskeho
dozorného úradníka pre ochranu údajov
zákon č. 211/2000 Z. z.
zákon č. 211/2000 Z. z. o slobodnom prístupe k informáciám a o zmene a doplnení
niektorých zákonov (zákon o slobode informácií)
dozorný úradník
Európsky dozorný úradník pre ochranu údajov/ European Data Protection Supervisor
EÚ
Európska únia
EK
Európska komisia
EHP
Európsky hospodársky priestor
WP29
Pracovná skupina zriadená podľa čl. 29 smernice 95/46
Výbor 31
Výbor zriadený podľa čl. 31 smernice 95/46
Europol
Európsky policajný úrad

6

7

OBSAH
ZOZNAM POUŽÍVANÝCH SKRATIEK V TEXTE SPRÁVY O STAVE OCHRANY
OSOBNÝCH ÚDAJOV ZA OBDOBIE 1. JANUÁR 2017 AŽ 24. MÁJ 2018 ................... 5
1 ÚVOD ................................................................................................................................... 10
1.1 Cieľ správy o stave ochrany osobných údajov ............................................................................. 10
1.2 Nadväznosť na správu o stave ochrany osobných údajov za roky 2015 a 2016 .......................... 10

2 POSTAVENIE, PERSONÁLNE ZABEZPEČENIE A ROZPOČET ÚRADU ............ 11
2.1 Postavenie úradu .......................................................................................................................... 11
2.2 Personálne zabezpečenie úradu .................................................................................................... 11
2.2.1 Verejné funkcie úradu ............................................................................................................ 11
2.2.2 Personálna oblasť zamestnancov úradu ................................................................................. 11
2.3 Rozpočet úradu ............................................................................................................................. 13

3 LEGISLATÍVNA ÚPRAVA OCHRANY OSOBNÝCH ÚDAJOV ............................... 14
3.1 Medzirezortné pripomienkové konania všeobecne záväzných právnych predpisov .................... 14
3.2 Európsky legislatívny balík ochrany osobných údajov ................................................................ 14
3.3 Legislatívny proces návrhu zákona .............................................................................................. 14
3.4 Legislatívny proces návrhu vyhlášky úradu o postupe pri posudzovaní vplyvu na ochranu
osobných údajov................................................................................................................................. 17
3.5 Metodické usmernenia úradu ....................................................................................................... 18

4 KOMUNIKÁCIA ÚRADU S VEREJNOSŤOU............................................................... 19
4.1 Vyjadrenia úradu k otázkam fyzických osôb a právnických osôb ............................................... 19
4.2 Komunikácia úradu s médiami ..................................................................................................... 20
4.3 Deň ochrany osobných údajov ..................................................................................................... 20
4.4 Webové sídlo úradu a jeho návštevnosť ....................................................................................... 21

5 ZODPOVEDNÁ OSOBA ................................................................................................... 23
6 SCHVAĽOVACIA ČINNOSŤ ÚRADU NA ÚSEKU OZNÁMENÍ A OSOBITNEJ
REGISTRÁCIE ...................................................................................................................... 24
6.1 Oznamovacia povinnosť............................................................................................................... 24
6.2 Osobitná registrácia IS ................................................................................................................. 24
6.3 Cezhraničný prenos osobných údajov .......................................................................................... 25
6.3.1. Prenos do krajiny zaručujúcej primeranú úroveň ochrany osobných údajov ........................ 25
6.3.2. Prenos do krajiny nezaručujúcej primeranú úroveň ochrany osobných údajov .................... 26

7 KONTROLA SPRACÚVANIA OSOBNÝCH ÚDAJOV ................................................ 27
7.1 Riadne kontroly (plán kontrol) ..................................................................................................... 28
7.1.1 Schengenské „acquis“ ............................................................................................................ 28
7.1.1.1 Konzulárne oddelenia vybraných zastupiteľských úradov Slovenskej republiky ............ 29
7.1.1.2 Národná ústredňa SIRENE .............................................................................................. 29
7.1.1.3 Automatizovaný európsky systém identifikácie odtlačkov prstov AFIS-EURODAC ..... 30
7.1.2 Pobočka zahraničnej banky .................................................................................................... 30
7.1.3 Poisťovňa ............................................................................................................................... 31
7.1.4 Leasingová spoločnosť ........................................................................................................... 31
7.1.5 Poskytovateľ telekomunikačných služieb .............................................................................. 31
7.1.6 Mestá a obce ........................................................................................................................... 32
7.2 Mimoriadne kontroly.................................................................................................................... 33
7.2.1 Resocializačné stredisko ........................................................................................................ 33
7.2.2 Pobočka zahraničnej banky .................................................................................................... 34
7.2.3 Kamerové systémy ................................................................................................................. 35
7.3 Závery vyplývajúce z kontrolnej činnosti úradu .......................................................................... 36

8 KONANIE O OCHRANE OSOBNÝCH ÚDAJOV ......................................................... 37
8.1 Poznatky k ochrane osobných údajov na základe konania o ochrane osobných údajov .............. 38

9 SANKCIONOVANIE ZA PORUŠENIE ZÁKONA ........................................................ 40

8

9.1 Pokuta ........................................................................................................................................... 40
9.2 Poriadková pokuta ........................................................................................................................ 41
9.3 Vybrané prípady z dozornej činnosti úradu.................................................................................. 41
9.3.1 Odloženia ............................................................................................................................... 41
9.3.1.1 Likvidácia osobných údajov dotknutej osoby .................................................................. 41
9.3.1.2 Zverejňovanie osobných údajov v oznámení o mieste uloženia písomnosti .................... 41
9.3.1.3 Informačná povinnosť pri výkone petičného práva ......................................................... 42
9.3.1.4 Zasielanie marketingových ponúk ................................................................................... 42
9.3.2 Konania .................................................................................................................................. 43
9.3.2.1 Porušenie ochrany osobných údajov pri darovaní vyradeného počítača inej osobe ........ 43
9.3.2.2 Spracúvanie osobných údajov po odvolaní súhlasu ......................................................... 44
9.3.2.3 Doručovanie písomností obsahujúcich osobitnú kategóriu osobných údajov .................. 45
9.3.2.4 Podmieňovanie nákupu v e-shope udelením súhlasu na marketing ................................. 46
9.3.2.5 Sprístupnenie osobných údajov v návrhoch pracovných zmlúv hromadne rozposlaných
elektronickou poštou .................................................................................................................... 46
9.3.2.6 Zverejnenie všeobecne použiteľného identifikátora ........................................................ 47
9.3.2.7 Sprístupnenie osobných údajov v kópiách dokumentov zaslaním na nesprávnu adresu . 48

10 OPRAVNÉ PROSTRIEDKY A ROZHODOVANIE O NICH..................................... 50
11 PRÁVA DOTKNUTÝCH OSÔB A ICH OBMEDZENIA ........................................... 51
12 EURÓPSKY A MEDZINÁRODNÝ LEGISLATÍVNY BALÍK OCHRANY
OSOBNÝCH ÚDAJOV ......................................................................................................... 53
12.1 Európska úroveň ......................................................................................................................... 53
12.1.1 Pracovná skupina článku 29 smernice 95/46 ....................................................................... 54
12.1.2 Výbor zriadený podľa článku 31 smernice 95/46 ................................................................ 55
12.1.3 Európsky dozorný úradník pre ochranu údajov ................................................................... 55
12.2 Medzinárodná úroveň ................................................................................................................. 56
12.2.1 Konzultatívny výbor k Dohovoru 108.................................................................................. 56
12.2.2 Ad hoc výbor Rady Európy pre ochranu osobných údajov (CAHDATA) .......................... 56
12.3 Dozorné orgány v oblasti presadzovania práva .......................................................................... 56
12.3.1 Spoločný dozorný orgán Europolu (JSB Europol) ............................................................... 57
12.3.2 Spoločný dozorný orgán Colného informačného systému ................................................... 57
12.3.3 Pracovná skupina koordinácie dozoru nad SCG SIS II ........................................................ 58
12.3.4 Pracovná skupina koordinácie dozoru pre Vízový informačný systém ............................... 58
12.3.5 Pracovná skupina koordinácie dozoru pre Eurodac ............................................................. 59
12.3.6 Pracovná skupina koordinácie dozoru pre Informačný systém vnútorného trhu ................. 59
12.3.7 Expertná pracovná skupina Európskej komisie k Nariadeniu a smernici 2016/680 ............ 60

13 MEDZINÁRODNÉ STRETNUTIA S PARTNERSKÝMI ORGÁNMI DOZORU ... 61
13.1 Stretnutie zástupcov dozorných orgánov na ochranu osobných údajov Vyšehradskej skupiny 61
13.2 II. Medzinárodná konferencia obecných polícií Vyšehradskej štvorky ..................................... 61
13.3 Konferencia E-Volution of Data Protection ............................................................................... 61
13.4 Bilaterálne stretnutie so zástupcami z dozorného orgánu Japonska ........................................... 61
13.5 IT mezi paragrafy ....................................................................................................................... 62
13.6 QuBit konference ....................................................................................................................... 62
13.7 III. Medzinárodná konferencia obecných polícií........................................................................ 62

ZHODNOTENIE STAVU OCHRANY OSOBNÝCH ÚDAJOV V OBDOBÍ OD 1.
JANUÁRA 2017 DO 24. MÁJA 2018 ................................................................................... 63

9

1 ÚVOD
1.1 Cieľ správy o stave ochrany osobných údajov
V čase masívnej elektronizácie a zdieľania údajov, vrátane osobných, sa ochrana súkromia
a tým aj ochrana osobných údajov dostáva na pomyselný vrchol rebríčka základných ľudských
práv a slobôd, ktoré, garantované Ústavou Slovenskej republiky, sú jedným z pilierov
demokratickej spoločnosti. V zmysle ustanovenia § 81 ods. 2 písm. k) zákona č. 18/2018 Z. z.
predkladá úrad NR SR túto správu.
Správa je súhrnom informácií o činnosti úradu za sledované obdobie, a je najvhodnejším
prostriedkom na informovanie verejnosti, tak laickej ako odbornej o činnosti úradu, jeho
zisteniach, a o vývoji, ktorý v ochrane osobných údajoch v sledovanom období nastal.

1.2 Nadväznosť na správu o stave ochrany osobných údajov za roky 2015 a 2016
Predkladaná správa je jedenástou v histórii samostatnej Slovenskej republiky a deviatou
v histórii existencie samostatného úradu.
Správa nadväzuje na poslednú správu najmä v oblasti legislatívnej činnosti úradu, nakoľko
proces prijímania harmonizačného návrhu zákona pokračoval v roku 2017 a bol zavŕšený
v januári 2018 zverejnením zákona č. 18/2018 Z. z. v Zbierke zákonov Slovenskej republiky.
Predchádzajúca správa bola NR SR doručená 15. augusta 2017. Výbor NR SR pre ľudské práva
a národnostné menšiny prerokoval predchádzajúcu správu dňa 5. septembra 2017; správa bola
hlasovaním pléna NR SR dňa 11. septembra 2017 vzatá na vedomie.

10

2 POSTAVENIE, PERSONÁLNE ZABEZPEČENIE A ROZPOČET
ÚRADU
2.1 Postavenie úradu
Ochrana osobných údajov v Slovenskej republike je na základe zákona zverená do pôsobnosti
úradu. Úrad je orgánom štátnej správy s celoslovenskou pôsobnosťou vykonávajúci dozor nad
ochranou osobných údajov a podieľajúci sa na ochrane základných práv a slobôd fyzických
osôb pri spracúvaní ich osobných údajov. Pri výkone svojej pôsobnosti úrad postupuje
nezávisle a pri plnení svojich úloh sa riadi ústavou, ústavnými zákonmi, zákonmi, ostatnými
všeobecne záväznými právnymi predpismi a medzinárodnými zmluvami, ktorými je Slovenská
republika viazaná.
Úrad je rozpočtovou organizáciou podľa ustanovenia § 21 ods.1 a ods. 5 písm. a) zákona
č. 523/2004 Z. z. o rozpočtových pravidlách verejnej správy a o zmene a doplnení niektorých
zákonov v znení neskorších predpisov.

2.2 Personálne zabezpečenie úradu
2.2.1 Verejné funkcie úradu
Na čele úradu je predseda, ktorého volí a odvoláva NR SR na návrh vlády Slovenskej republiky.
Funkčné obdobie predsedu úradu je päť rokov. Funkciu predsedníčky úradu zastáva Mgr. Soňa
Pőtheová, ktorá bola do tejto funkcie zvolená NR SR dňa 14. mája 2015 uznesením Národnej
rady Slovenskej republiky č. 1736/2015.
V čase neprítomnosti predsedu úradu zastupuje podpredseda, ktorého vymenúva a odvoláva
vláda Slovenskej republiky na návrh predsedu úradu. Funkčné obdobie predsedu úradu je päť
rokov. Funkciu podpredsedníčky úradu zastáva JUDr. Anna Vitteková, ktorá bola s účinnosťou
od 2. januára 2016 do tejto funkcie vymenovaná vládou Slovenskej republiky uznesením
č. 658/2018 zo dňa 2. decembra 2015.
Na čele inšpektorov bol do 24. mája 2018 vrchný inšpektor úradu, ktorého vymenúvala
a odvolávala vláda Slovenskej republiky na návrh predsedu úradu na funkčné obdobie piatich
rokov. Funkciu vrchnej inšpektorky zastávala do 24. mája 2018 Mgr. Tatiana Valentová, ktorá
bola do tejto funkcie vymenovaná uznesením vlády Slovenskej republiky č. 539/2012 dňa
3. októbra 2012. K 24. máju 2018 bol celkový počet inšpektorov traja.
2.2.2 Personálna oblasť zamestnancov úradu
Zamestnanci úradu plnia odborné úlohy v zmysle zákona a iné prevádzkové činnosti
a povinnosti podľa všeobecne záväzných právnych predpisov. Ich zabezpečovanie si vyžaduje
dostatočný počet kvalifikovaných zamestnancov spôsobilých vykonávať odborné činnosti na
požadovanej úrovni. V podmienkach úradu, z pohľadu štruktúry zamestnancov, s výnimkou
jedného zamestnanca, ktorý vykonáva prácu vo verejnom záujme, ostatní sú zamestnancami
v štátnozamestnaneckom pomere. Výber zamestnancov a obsadzovanie voľných pracovných
miest je realizované podľa zákonom stanovených podmienok pre jednotlivé funkcie štátnych
zamestnancov.

11

K 1. januáru 2017 mal úrad obsadených 39 miest, z toho 38 zamestnancov
v štátnozamestnaneckom pomere a jedného zamestnanca vykonávajúceho práce vo verejnom
záujme.
K 1. januáru 2018 mal úrad obsadených 42 miest, z toho 41 zamestnancov
v štátnozamestnaneckom pomere a jedného zamestnanca vykonávajúceho práce vo verejnom
záujme.
K 24. máju 2018 mal úrad obsadených 43 miest, z toho 42 zamestnancov
v štátnozamestnaneckom pomere a jedného zamestnanca vykonávajúceho práce vo verejnom
záujme.
Priemerný vek zamestnancov v roku 2017 bol 40 rokov, pričom u mužov bol priemerný vek 36
rokov a u žien 40 rokov. Priemerný vek zamestnancov v roku 2018, do 24.mája 2018, bol 41
rokov, pričom u mužov bol priemerný vek 43 rokov a u žien 40 rokov.
Úrad kladie veľký dôraz na vzdelávanie zamestnancov a umožňuje im neustále si prehlbovať
odbornú kvalifikáciu. V roku 2017 malo vysokoškolské vzdelanie 94,8 % zamestnancov, z toho
vysokoškolské vzdelanie II. stupňa 94,8 % a vysokoškolské vzdelanie III. stupňa 2%. V roku
2018, do 24.mája 2018, malo vysokoškolské vzdelanie 95,1 % zamestnancov, z toho
vysokoškolské vzdelanie II. stupňa 95,1 % a vysokoškolské vzdelanie III. stupňa 2%.
Prehľad o počte zamestnancov úradu
Skutočný stav zamestnancov úradu
Rok
2017
2018
do 24.5.2018

Štátnozamestnanecký
pomer
38

Výkon práce vo verejnom
záujme
1

Spolu

41

1

42

40

Prehľad o ostatných personálnych údajoch

Rok
2017
k 24.5.2018

Zamestnanci so
zmenenou
pracovnou
schopnosťou
3

Zamestnanci pracujúci na
dohodu mimo pracovného
pomeru

Počet žien

Počet mužov

2

1

1

3

3

2

1

Prehľad o počte zamestnancov úradu podľa dosiahnutého vzdelania
Vysokoškolské
II. stupňa
37

Vysokoškolské
III. stupňa
1

Spolu

2

Vysokoškolské I.
stupňa
0

2

0

39

1

42

Rok

Stredoškolské

2017
k 24.5.2018

12

40

2.3 Rozpočet úradu
Úrad je rozpočtovou organizáciou, ktorá je svojimi príjmami a výdavkami naviazaná na štátny
rozpočet Slovenskej republiky prostredníctvom kapitoly Všeobecná pokladničná správa, ktorú
spravuje Ministerstvo financií Slovenskej republiky.
Pre rok 2017 bol úradu schválený rozpočet vo výške 1.018.835,00 Eur, ktorý sa v priebehu roku
2017 viac krát upravoval; rozpočet na rok 2017 bol navýšený na konečnú sumu 1.196.279,00
Eur na bežné výdavky a na kapitálové výdavky mal úrad k dispozícii 40.000,00 Eur. Z dôvodu
nesplnenia záväzného ukazovateľa príjmov v roku 2017 bolo úradu Rozpočtovým opatrením
č. 281/2017 viazaných 23.000 Eur, čo bolo zrealizované v rámci kapitoly Všeobecná
pokladničná správa – organizácia Všeobecná pokladničná správa.
Na rok 2018 bol pre úrad schválený rozpočet vo výške 1.163.853,00 Eur.
Prehľad o rozpočte úradu na rok 2017 v Eurách
Schválený rozpočet
na rok 2017
k 1.1.2017

Upravený rozpočet
k 31.12.2017

Čerpanie
k 31.12.2017

Mzdy, platy, služobné príjmy
a OOV (610)

576 263,00

63 816,00

65 3812,77

Poistné z miezd (620)

204 527,00

2 360 44,00

236 034,74

Tovary a služby (630)

226 045,00

219 469,00

217 905,93

Bežné transfery (640)

1 000,00

5 950,00

5 945,31

EKW02 (630) bežné
výdavky

11 000,00

36 000,00

34 920,02

0

45 000,00

44 684,43

Bežné výdavky spolu (600)

1 018 835,00

1 196 279,00

119 3303,20

Kapitálové výdavky (700)

0

40 000,00

38 644,39

Ukazovateľ

EKW02 kapitálové výdavky

Prehľad o rozpočte úradu na rok 2018 v Eurách
Schválený rozpočet na rok
2018 k 1.1.2018

Čerpanie
k 24.5.2018

673 121,00

221 440,59

237 498,00

61 308,17

Tovary a služby (630)

237 234,00

217 905,93

Bežné transfery (640)

5 000,00

5 945,31

11 000,00

418,95

1 163 853,00

400 184,50

Ukazovateľ
Mzdy, platy, služobné príjmy a OOV
(610)
Poistné z miezd (620)

EKW02 (630)
Bežné výdavky spolu (600)

13

3 LEGISLATÍVNA ÚPRAVA OCHRANY OSOBNÝCH ÚDAJOV
3.1 Medzirezortné pripomienkové konania všeobecne záväzných právnych predpisov
Úrad je orgán s celoslovenskou pôsobnosťou vykonávajúci dozor nad ochranou osobných
údajov a podieľajúci sa na ochrane základných ľudských práv a slobôd pri spracúvaní osobných
údajov fyzických osôb. Čiastočne si úrad plní svoju úlohu v oblasti dozoru nad spracúvaním
osobných údajov aj tým, že dohliada a vyjadruje sa k textom návrhov zákonov a k textom
ostatných všeobecne záväzných právnych predpisov, v rámci ktorých sa upravuje spracúvanie
osobných údajov fyzických osôb. Svoje vyjadrenia k návrhom právnych predpisov formuluje
prostredníctvom Portálu v rámci MPK. Cieľom pripomienok zo strany úradu k legislatívnym
návrhom je, aby kvalita právnych predpisov, pokiaľ ide o úpravu spracúvania osobných údajov
bola vysoká, aby právna úprava bola presná, jednoznačná, a to tak vo vzťahu
k prevádzkovateľovi, ako aj vo vzťahu k dotknutej osobe, ktorej osobné údaje budú predmetom
spracúvania.
V rámci sledovaného obdobia správy úrad spolu uplatnil spolu 80 pripomienok k 29
legislatívnym návrhom; z uplatnených pripomienok bolo 62 zásadných. Medzi často uvádzané
pripomienky zo strany úradu patrili pripomienky, ktorými úrad žiadal úpravu zoznamu alebo
rozsahu spracúvaných osobných údajov vo vzťahu k účelu spracúvania, úrad tiež často
požadoval, aby v rámci právneho predpisu boli vyjasnené zodpovednostné vzťahy spracúvania
k informačnému systému, alebo registru, z dôvodu právnej istoty pokiaľ ide o pozíciu
prevádzkovateľa a tým aj o jeho zodpovednosť za spracúvanie a ochranu osobných údajov.
Vo vzťahu k pripomienkovým konaniam z predchádzajúcich období možno konštatovať,
že práca úradu je v predmetnej oblasti zmysluplná, nakoľko každoročne sa počet
pripomienkovaných predpisov znižuje a znižuje sa tiež počet zásadných pripomienok,
čo naznačuje vývoj pozitívnym smerom, pokiaľ ide o úpravu spracúvania osobných údajov
národnou legislatívou. Gestori zákonov venujú vyššiu pozornosť ustanoveniam venovaným
spracúvaniu osobných údajov, tento pozitívny trend úrad pozoroval najmä s blížiacim
sa dátumom uplatňovania Nariadenia v praxi, ktorým bol 25. máj 2018.

3.2 Európsky legislatívny balík ochrany osobných údajov
V poslednej správe úrad v stručnosti informoval o tom, že na európskej úrovni bol prijatý
takzvaný „európsky balík ochrany osobných údajov“, ktorého súčasťou sú tri právne akty:
Nariadenie, smernica 2016/680 a smernica Európskeho parlamentu a Rady (EÚ) č. 2016/681
z 27. apríla 2017 o využívaní údajov a záznamov o cestujúcich (PNR) na účely prevencie,
odhaľovania, vyšetrovania a stíhania teroristických trestných činov a závažnej trestnej činnosti.
Z uvedeného balíka sa činnosti úradu a jeho pôsobnosti priamo dotklo Nariadenie a smernica
2016/680. Nakoľko úrad nie je ústredným orgánom štátnej správy, gestorom harmonizačného
a transpozičného zákona č. 18/2018 Z. z. sa stalo Ministerstvo spravodlivosti Slovenskej
republiky a spolugestorom Ministerstvo vnútra Slovenskej republiky; úrad bol v legislatívnom
procese pripravovaného návrhu zákona jeho predkladateľom.

3.3 Legislatívny proces návrhu zákona
Prvé práce v rámci legislatívneho procesu k návrhu zákona boli zahájené v júli 2016 zriadením
internej pracovnej skupiny na zabezpečenie plnenia úloh úradu pri zosúladení Nariadenia
14

s právnym poriadkom Slovenskej republiky. Účelom internej pracovnej skupiny bolo podrobné
preštudovanie Nariadenia s cieľom určenia finálneho obsahu pripravovaného návrhu zákona
a tiež určenie toho, či sa v rámci návrhu zákona pôjde cestou novelizácie zákona alebo sa
pripraví nový zákon o ochrane osobných údajov. Na základe interných rokovaní jednotlivých
odborov úradu a tiež na základe usmernenia ohľadom pôsobnosti Nariadenia z Úradu vlády
Slovenskej republiky a tiež na základe skutočnosti, že zákon mal byť okrem harmonizačného
zákona s Nariadením, aj zákonom transpozičným pre smernicu 2016/680 bolo prijaté
rozhodnutie, že do legislatívneho procesu sa bude pripravovať nový návrh zákona, teda, že sa
zákon nebude novelizovať.
Následne bola zriadená externá medzirezortná pracovná skupina pre prípravu návrhu zákona,
ktorej zriadenie úrad inicioval s úmyslom, aby harmonizácia právneho poriadku s Nariadením
prebehla súčasne naprieč všetkými zákonmi, ktorých sa nariadenie môže dotknúť. S týmto
úmyslom bola v októbri 2016 rozposlaná pozvánka všetkým ústredným orgánom štátnej
správy, aby sa v termíne do januára 2017 vyjadrili, či v právnych predpisoch, ktoré majú vo
svojej gescii, identifikovali ustanovenia, ktoré je v nadväznosti na Nariadenie potrebné meniť
a teda uviesť ako novelizačné články v návrhu zákona v rámci jeho legislatívneho procesu.
Výsledky stretnutia členov externej pracovnej skupiny viedli k tomu, že zo všetkých
oslovených inštitúcií sa väčšina vyjadrila, že legislatívu v ich gescii nie je potrebné v súvislosti
s Nariadením novelizovať, prípadne, že novelizáciu vykonajú samostatne v rámci už
schváleného plánu legislatívnych úloh na rok 2017. Subjekty, ktoré mali záujem novelizovať
legislatívu v úradom určenom termíne dodali znenie ich novelizačných článkov, ktoré úrad
následne zapracoval do návrhu zákona.
Podľa § 9 zákona č. 400/2015 Z. z. o tvorbe právnych predpisov a o Zbierke zákonov
Slovenskej republiky a o zmene a doplnení niektorých zákonov bola na Portáli dňa 10. januára
2017 zverejnená predbežná informácia, PI/2017/3, k pripravovanému návrhu zákona, kedy
možnosť vyjadrenia sa k nej skončila dňom 30. januára 2017.
Po ukončení prípravných prác na návrhu zákona bol návrh spolu so všetkými požadovanými
prílohami dňa 31. mája 2017 zaslaný do predbežného pripomienkového konania, tzv. PPK,
Stálej pracovnej komisii Legislatívnej rady vlády Slovenskej republiky na posudzovanie
vybraných vplyvov v zmysle Jednotnej metodiky na posudzovanie vybraných vplyvov. Dňa
14. júna 2017 odbržal úrad súhlasné stanovisko Stálej pracovnej komisie Legislatívnej rady
vlády Slovenskej republiky na posudzovanie vybraných vplyvov.
Dňa 15. júna 2017 bol návrh zákona zaradený do MPK, kedy na jeho pripomienkovanie bola
stanovená bežná lehota, 15 pracovných dní, MPK bolo ukončené dňa 6. júla 2017. V rámci
MPK bolo k návrhu zákona uplatnených podľa Portálu spolu 1012 pripomienok, z toho 201
zásadných. Úrad sa s pripomienkami k návrhu zákona vysporiadal do konca augusta 2017.
Následne bol materiál dňa 12. septembra 2017 prerokovaný ako 4. bod v rámci 37. zasadnutia
Legislatívnej rady vlády Slovenskej republiky, na základe jej pripomienok bolo rokovanie
o tomto bode prerušené s odporúčaním zapracovať jej pripomienky do navrhovaného materiálu
a tento opätovne predložiť na rokovanie Legislatívnej rady vlády Slovenskej republiky.
Na základe tohto odporúčania úrad návrh zákona dopracoval a tento bol opätovne predmetom
rokovania na 38. zasadnutí Legislatívnej rady vlády Slovenskej republiky dňa 19. septembra
2017.

15

Legislatívna rada vlády Slovenskej republiky návrh zákona na svojom 38. zasadnutí
prerokovala a odporučila návrh upraviť podľa jej pripomienok a jeho upravené znenie podľa
jej odporúčaní predložiť na rokovanie vlády Slovenskej republiky.
Návrh zákona bol tiež predmetom rokovania Hospodárskej a sociálnej rady Slovenskej
republiky, konkrétne bol prerokúvaný na jej plenárnom zasadnutí dňa 18. septembra 2017 ako
druhý bod v poradí. V rámci plenárneho zasadnutia uplatnila Republiková únia
zamestnávateľov zásadnú pripomienku k § 15 ods. 1 návrhu zákona (súhlas so spracúvaním
osobných údajov dieťaťa so službami informačnej spoločnosti, Republiková únia
zamestnávateľov navrhovala zníženie veku detí na poskytovanie súhlasu so službami
informačnej spoločnosti s navrhovaných 16 na vek 13 rokov, následne kompromisne navrhla
zníženie na vekovú hranicu 14 rokov), nakoľko sa s pripomienkou Republikovej únie
zamestnávateľov, ani s jej kompromisným znením nestotožnili ostatní členovia rady
a Republiková únia zamestnávateľov od svojej pripomienky neustúpila, rada nedospela
k dohode z dôvodu nesúhlasu Republikovej únie zamestnávateľov; tento nesúhlas však nemal
za následok pozastavenie legislatívneho procesu návrhu zákona.
Následne dňa 19. septembra 2017 bol upravený materiál návrhu zákona na základe odporúčania
Legislatívnej rady vlády Slovenskej republiky doručený na rokovanie vlády Slovenskej
republiky. Vláda Slovenskej republiky prerokovala návrh zákona dňa 20. septembra 2017
v rámci svojej 70 schôdze; uznesením vlády Slovenskej republiky č. 441/2017 vláda schválila
vládny návrh zákona a poverila predsedu vlády predložiť návrh zákona predsedovi NR SR
na ďalšie ústavné prerokovanie. Vláda uznesením poverila podpredsedníčku vlády a ministerku
spravodlivosti Luciu Žitňanskú uviesť vládny návrh zákona v NR SR a predsedníčku úradu
Soňu Pőtheovú odôvodniť návrh zákona vo výboroch NR SR.
NR SR bol návrh zákona doručený dňa 22. septembra 2017 a bolo mu pridelené číslo
parlamentnej tlače 704. Predseda NR SR navrhol ako gestorský Výbor NR SR pre ľudské práva
a národnostné menšiny s lehotou na prerokovanie do 27. novembra 2017 a ako výbory, ktoré
majú návrh zákona prerokovať navrhol Výbor NR SR pre ľudské práva a národnostné menšiny
a Ústavnoprávny výbor NR SR s lehotou na prerokovanie do 24. novembra 2017. V prvom
čítaní bol návrh zákona prerokovaný na 21. schôdzi NR SR; uznesením NR SR z 12. októbra
2017 č. 872 pridelila vládny návrh zákona Ústavnoprávnemu výboru NR SR a Výboru Národnej
rady Slovenskej republiky pre ľudské práva a národnostné menšiny. Určila zároveň Výbor NR
SR pre ľudské práva a národnostné menšiny ako gestorský výbor a lehoty na prerokovanie
predmetného návrhu zákona vo výboroch. Poslanci NR SR, ktorí nie sú členmi výborov, ktorým
bol návrh zákona pridelený, neoznámili v určenej lehote gestorskému výboru žiadne stanovisko
k predmetnému návrhu zákona.
Návrh zákona určené výbory prerokovali nasledovne: Ústavnoprávny výbor NR SR návrh
prerokoval 14. novembra 2017 a neprijal uznesenie, keďže návrh uznesenia nezískal súhlas
nadpolovičnej väčšiny prítomných poslancov podľa § 52 ods. 4 zákona o rokovacom poriadku.
Výbor NR SR pre ľudské práva a národnostné menšiny návrh prerokoval 23. novembra 2017
a uznesením č. 68 odporúčal NR SR návrh zákona schváliť s pripomienkami. V druhom čítaní
bol návrh zákona prerokovaný na 23. schôdzi NR SR dňa 29. 11. 2017 a postúpil do III. čítania.
Návrh zákona bol prerokovaný na 23. schôdzi NR SR, uznesenie číslo 930 zo dňa 29. 11. 2017
s výsledkom, že návrh zákona postupuje do redakcie Zbierky zákonov Slovenskej republiky.
Schválený návrh zákona bol 19. decembra 2017 zaslaný do Zbierky zákonov Slovenskej
republiky. Schválený návrh zákona bol publikovaný v Zbierke zákonov Slovenskej republiky

16

dňa 30. januára 2018, pod číslom 18/2018. Zákon č. 18/2018 Z. z. nadobudol účinnosť dňa 25.
mája 2018.

3.4 Legislatívny proces návrhu vyhlášky úradu o postupe pri posudzovaní vplyvu na
ochranu osobných údajov
Zákon č. 18/2018 Z. z. je právnou normou, ktorou sa právny poriadok harmonizuje
s Nariadením a transponuje smernicu 2016/680. Na účely dosiahnutia úplnej harmonizácie bolo
potrebné, aby úrad vydal aj vykonávací predpis podľa § 42 zákona č. 18/2018 Z. z. v kontexte
splnomocňovacieho ustanovenia § 108 ods. 2 zákona č. 18/2018 Z. z.
Predloženým návrhom vyhlášky úrad postupoval v zmysle § 108 ods. 2 zákona č. 18/2018 Z.
z. a danou vyhláškou ustanovil podrobnosti postupu pri posúdení vplyvu pri spracúvaní
osobných údajov. Účelom posúdenia vplyvu je posúdenie spracovateľskej operácie
prevádzkovateľom pred jej zahájením s ohľadom na povahu, rozsah, kontext a účel spracúvania
osobných údajov, kedy toto spracúvanie môže viesť k vysokému riziku pre práva fyzických
osôb. Povinnosť vykonať pre prevádzkovateľa posúdenie vplyvu vyplýva priamo zo zákona
č. 18/2018 Z. z. a pre prevádzkovateľa je povinnosťou najmä ak plánuje vykonávať
spracovateľské operácie podľa § 42 ods. 3 písm. a) až c) zákona č. 18/2018 Z. z. Obsah
posúdenia vplyvu je čiastočne vymedzený v zákone č. 18/2018 Z. z., konkrétne v ustanovení
§ 42 ods. 4. Podrobnosti posúdenia vplyvu, najmä pokiaľ ide o opis plánovaného spracúvania,
posúdenie nevyhnutnosti a primeranosti v spojení s opatreniami na preukázanie súladu,
posúdenie rizika pre práva fyzických osôb v spojení s opatreniami na riešenie rizík,
dokumentáciou a monitorovaním a preskúmavaním má ustanovovať a upravovať podrobnejšie
vyhláška úradu o postupe pri posudzovaní vplyvu na ochranu osobných údajov.
Legislatívny proces vyhlášky bol začatý internou činnosťou úradu, vznikom internej pracovnej
skupiny, ktorá vytvorila návrh znenia vyhlášky, tento bol následne daný k dispozícii vybraným
odborníkom z kruhov odbornej verejnosti, ktorí návrh vyhlášky mali pripomienkovať, a tak sa
podieľali na jeho spresnení a finálnom znení. Na záver tohto procesu, ktorý predchádzal
vytvoreniu finálneho textu návrhu vyhlášky úrad dňa 9. januára 2018 usporiadal stretnutie na
pôde úradu, kedy text vyhlášky na finálne spripomienkovanie bol poskytnutý vybraným
zástupcom odbornej verejnosti. Nielen na základe ich postrehov a návrhov bol text návrhu
vyhlášky sfinalizovaný a na Portáli bola zverejnená Predbežná informácia PI/2018/46, a to
v termíne na vyjadrenie k nej od 27. februára 2018 do 9. marca 2018. Následne dňa 4. apríla
2018 úrad predložil Stálej pracovnej komisii na posudzovanie vybraných vplyvov na predbežné
pripomienkové konanie materiál návrhu vyhlášky. Dňa 10. apríla 2018 úrad obdržal súhlasné
stanovisko komisie, v rámci ktorého si komisia neuplatnila k materiálu žiadne pripomienky ani
odporúčania. Dňa 13. apríla 2018 úrad zverejnil na Portáli informáciu o začatí MPK,
LP/2018/222, v trvaní od 13. apríla 2018 do 23. apríla 2018.
V rámci medzirezortného pripomienkového konania si pripomienkujúce subjekty uplatnili
k návrhu vyhlášky spolu 137 pripomienok z toho 19 zásadných. Po vysporiadaní sa
s pripomienkami k návrhu vyhlášky bol text návrhu zaslaný na posúdenie Stálej pracovnej
komisii Legislatívnej rady vlády Slovenskej republiky pre technické právne predpisy.
Rokovanie stálej pracovnej komisie o návrhu vyhlášky sa konalo dňa 28. mája 2018, kedy
komisia na svojom 59. zasadnutí prerokovala návrh vyhlášky a k textu návrhu prijala závery
a odporúčania, kedy po ich zapracovaní komisia odporučila vyhlášku publikovať v Zbierke
zákonov Slovenskej republiky. Po zapracovaní pripomienok stálej pracovnej komisie bol text
vyhlášky zaslaný na publikovanie do Zbierky zákonov Slovenskej republiky. Vyhláška Úradu

17

na ochranu osobných údajov Slovenskej republiky o postupe pri posudzovaní vplyvu na
ochranu osobných údajov bola publikovaná v Zbierke zákonov Slovenskej republiky pod
číslom 158/2018 Z. z.

3.5 Metodické usmernenia úradu
Podľa § 64 ods. 1 písm. m) zákona je usmerňovanie prevádzkovateľov a sprostredkovateľov
jednou z úloh, ktoré úrad pri výkone dozoru nad ochranou osobných údajov plní. Osvedčenou
formou usmerňovania prevádzkovateľov a sprostredkovateľov sa na základe praxe úradu stali
metodické usmernenia úradu, ktoré publikované na webovom sídle úradu, sú dostupné všetkým
prevádzkovateľom a sprostredkovateľom a širokej verejnosti. Úrad s ich zverejňovaním
a vydávaním mal a má veľmi dobré skúsenosti, nakoľko prostredníctvom nich dokáže pokryť
aktuálne problémy spracúvania osobných údajov.
Rok 2017 sa niesol v duchu legislatívnych zmien a prípravy na príchod a uplatňovanie
Nariadenia a zákona č. 18/2018 Z. z., preto v tomto roku úrad nevydal žiadne nové metodiky,
nakoľko prevádzkovatelia sa už od začiatku roka 2017 intenzívne zaujímali o Nariadenie
a zmeny, ktoré budú musieť pri spracúvaní a prechode na Nariadenie vykonať. Úrad všetku
svoju činnosť sústredil v rámci metodiky na prípravu nových metodík a usmernení,
reflektujúcich príchod nariadenia. Metodicky samozrejme úrad ďalej usmerňoval
prevádzkovateľov, no formou odpovedí na ich individuálne otázky.
Začiatok roka 2018 sa v rámci metodiky niesol už úplne v duchu prechodu na Nariadenie
a týmto smerom boli zamerané aj metodiky úradu, ktorých základom bolo informovať
prevádzkovateľov
o nastupujúcich
zmenách.
S cieľom
metodicky
usmerňovať
prevádzkovateľov úrad vytvoril už v priebehu roka 2017 samostatnú webovú záložku
„Nariadenie“, kde mohli prevádzkovatelia a sprostredkovatelia nájsť ako text Nariadenia, tak
základné metodiky k prechodu zo zákona na Nariadenie. Medzi dokumentmi, ktoré informovali
prevádzkovateľov o prechode zo zákona na Nariadenie patrila metodika úradu „Hlavné zmeny
v právnej úprave ochrany osobných údajov“. Obdobným dokumentom porovnávajúcim zákon
a Nariadenie bol dokument „Komparácia Zákon vs. Nariadenie“, ktorý tabuľkovou formou
porovnával jednotlivé ustanovenia právnych noriem.

18

4 KOMUNIKÁCIA ÚRADU S VEREJNOSŤOU
4.1 Vyjadrenia úradu k otázkam fyzických osôb a právnických osôb
Problematika ochrany osobných údajov sa netýka len prevádzkovateľov alebo
sprostredkovateľov, ktorí majú povinnosť aplikovať legislatívu ochrany osobných údajov
v praxi, samozrejme sa táto problematika týka aj ľudí, dotknutých osôb, ktorí majú otázky
vyplývajúce zo situácií bežného života, ktoré súvisia s ich osobnými údajmi. Prevádzkovatelia
a sprostredkovatelia sa úradu pýtali odborného charakteru súvisiace s ich povinnosťami
vyplývajúcimi z Nariadenia, ako majú jeho konkrétne ustanovenia aplikovať v praxi, alebo
či popísané a vykonávané spracúvanie vôbec bude spadať do pôsobnosti Nariadenia, či zákona
č. 18/2018 Z. z.
Úrad tiež pokračoval v kontakte s verejnosťou prostredníctvom telefonických konzultácií.
Verejnosť veľmi vítala možnosť takéhoto konzultovania, pričom úrad bol v pozitívne
volajúcimi hodnotený, ako jeden z mála, ktorý aj priamo, aj písomne komunikuje s verejnosťou
a pomáha pri riešení agendy, ktorú má v pôsobnosti.
V hodnotenom období bola najčastejšou otázkou otázka týkajúca sa nastupujúceho Nariadenia
a toho, ako ho aplikovať do praxe, čo sa s jeho nástupom mení, a ako si najmä prevádzkovatelia
a sprostredkovatelia majú nastaviť procesy spracúvania a ochrany osobných údajov tak, aby
s ním boli v súlade. Tiež rezonujúcou témou bol návrh zákona, záujem bol o jeho aktuálny stav
v rámci legislatívneho procesu a tiež to, kedy bude publikovaný v Zbierke zákonov Slovenskej
republiky.
Najmä na prelome rokov 2017 a 2018 malo množstvo otázok, ako písomných, tak aj
e-mailových významne stúpajúci charakter. Tiež sa zvýšil záujem verejnosti o osobné
konzultácie v priestoroch úradu, a to natoľko, že úrad musel pristúpiť k tomu, že niektoré
žiadosti o osobné konzultácie zamietal z časových a personálnych dôvodov, nakoľko nebolo
v možnostiach úradu fyzicky zabezpečiť ich vybavenie v požadovanom čase.
Úrad, odbor právnych služieb a medzinárodných vzťahov, v roku 2017 vybavil 1818
telefonických konzultácií a v roku 2018 do 24. mája 2018 vybavili zamestnanci odboru 611
telefonických konzultácií.
Pokiaľ ide o písomné a e-mailové otázky verejnosti, v roku 2017 bolo vybavených
zamestnancami odboru právnych služieb a medzinárodných vzťahov 788 písomností
a e-mailových otázok a do 24. mája 2018 ich bolo vybavených 348. Vo všeobecnosti možno
uviesť, že aj úroveň a množstvo otázok v jednej písomnosti alebo e-mailovej žiadosti
sa podstatne zvýšilo, v priemere sa pýtajúci úradu adresoval prostredníctvom jedného e-mailu
alebo listu 3 až 5 otázok, no s približujúcim sa dátumom aplikácie Nariadenia ich niekedy
v jednej písomnosti alebo e-mailovej žiadosti bolo desať a aj viac.
Úrad vykonával aj osobné konzultácie, v roku 2017 ich bolo spolu 103, do 24. mája 2018 ich
bolo uskutočnených 40.

19

4.2 Komunikácia úradu s médiami
Od apríla 2016, kedy bol zverejnený text Nariadenia v Úradnom vestníku Európskej únie sa
zvyšoval aj záujem médií o oblasť ochrany a spracúvania osobných údajov. Zvýšený záujem
samozrejme pretrvával aj v roku 2017 a stupňoval sa až do konca sledovaného obdobia, teda
do 24. mája 2018. S ohľadom na postupujúci čas, kedy sa Nariadenie a zákon č. 18/2018 Z. z.
mali začať uplatňovať sa záujem tak printových, ako aj elektronických médií sústredil spočiatku
na otázky, ktorými sa dožadovali popísania základných zmien a rozdielov medzi „starou“ a
„novou“ legislatívou. Postupne sa záujem stále viac sústreďoval a konkretizoval na konkrétne
oblasti, v ktorých sa osobné údaje spracúvajú a na to, ako sa nová legislatíva dotkne práve toho,
ktorého konkrétneho sektoru.
V roku 2017 úrad zodpovedal a reagoval na 40 otázok, súborov otázok novinárskej obce.
Do 24. mája 2018 bolo úradu adresovaných a zodpovedaných 31 otázok.
Záujem médií sa už však nesústredil len na konkrétne otázky, ale médiá, redakcie, sa stali
v niektorých ohľadoch priamo aktérmi a organizátormi niektorých podujatí týkajúcich
sa spracúvania osobných údajov, organizovali konferencie, na ktorých aktívne participovali aj
zamestnanci úradu. Možno spomenúť konferenciu organizovanú týždenníkom Trend 25. apríla
2017 venovanú problematike Nariadenia, na ktorej mal zastúpenie aj úrad v panelovej diskusii
aj medzi prezentujúcimi.
Za sledované obdobie sa záujem médií čiastočne zmenil aj pokiaľ ide o výstupy, ktoré od úradu
požadovali médiá, už to neboli len krátke otázky k aktuálnym témam, ale zvýšil sa aj záujem
médií o odpovede úradu v podobe kompletných informácií, ktoré boli následne zverejnené
v jednom článku, niekedy konfrontované s odborníkom zo súkromného sektora. Najmä
printové médiá oblasti ochrany osobných údajov venovali širšiu pozornosť a legislatívnej
zmene venovali neraz rozsiahly článok, prípadne aj celé vydanie, či podstatnú časť vydania
jedného, či viacerých čísel periodika.
Záujem médií zostal zameraný aj na konkrétne ad hoc problematiky, ktoré aktuálne rezonovali
v spoločnosti, akými bola napríklad téma, ako sa Nariadenie a nová legislatíva celkovo dotkne
rezortu školstva, najmä detí a ich rodičov. Obdobne rezonujúcou témou boli pokuty a ich
udeľovanie úradom, ich výška a z toho prameniaci strach z Nariadenia a zákona č. 18/2018 Z.
z.

4.3 Deň ochrany osobných údajov
Deň ochrany osobných údajov, 28. január, je dňom podpísania Dohovoru 108, ktorý bol
podpísaný v roku 1981 v Štrasburgu. Tento deň bol za podpory EK vyhlásený výborom
ministrov Rady Európy za Deň ochrany osobných údajov.
Úrad sa v tejto súvislosti každoročne snaží, aby tento deň prispel k popularizácii osobných
údajov v rámci širokej verejnosti. Výnimkou z tohto zámeru neboli ani roky 2017 a 2018.
V oboch rokoch úrad nadviazal na úspešný formát, ktorým je organizovanie dňa otvorených
dverí, kedy je možné, aby verejnosť, tak laická, ako aj odborná prišla do priestorov úradu
a s odborníkmi mohla konzultovať problematiku ochrany a spracúvania osobných údajov,
prípadne, aby sa široká verejnosť mohla informovať, ako postupovať v prípadoch, ktoré
sa týkajú ochrany osobných údajov.

20

Oba dni otvorených dverí, tak v roku 2017, ako aj v roku 2018 sa niesli v duchu
prichádzajúceho Nariadenia. Tomu zodpovedal aj záujem verejnosti, ktorý bol enormný a bol
takmer úplne zameraný na otázky týkajúce sa toho, ako sa majú prevádzkovatelia zosúladiť
s prichádzajúcim Nariadením, prípadne toho, čo všetko a ako sa zmení od mája 2018.
V oboch rokoch úrad v priemere navštívilo približne 50 ľudí. Z dôvodu veľkého záujmu a počtu
otázok sa pôvodne vyhradený čas na konzultovanie musel predlžovať, aby sa každý záujemca
o konzultáciu dostal na rad a boli jeho otázky zodpovedané. Napriek tomu, že oba dni
otvorených dverí boli mentálne aj fyzicky náročné, záujem verejnosti nás potešil a aj vďaka
priamemu kontaktu s verejnosťou úrad mohol následne pružnejšie reagovať na požiadavky
verejnosti a zaraďovať do sekcie často kladených otázok tie, ktoré boli v centre záujmu aj počas
dní otvorených dverí.

4.4 Webové sídlo úradu a jeho návštevnosť
Webové sídlo úradu, ako elektronický prezentačný prostriedok, prešiel výraznou grafickou
úpravou pri príležitosti implementovania Nariadenia do národnej legislatívy. Ďalšie
rozširovanie funkcionalít a následný redizajn sa zameral na ľahkú dostupnosť požadovaných
informácií pre orgány štátnej správy a verejnej správy, ale aj pre laickú verejnosť. Na webovom
sídle nechýbajú povinne zverejňované informácie, ale s ohľadom na Nariadenie sa rozšíril
nielen legislatívny okruh publikovaných materiálov, ale aj okruh otázok a odpovedí pre
verejnosť.
Webová stránka úradu spĺňa podmienky a technické kritéria v zmysle Výnosu Ministerstva
financií SR o štandardoch pre informačné systémy verejnej správy, reflektuje na novú
legislatívnu úpravu v oblasti ochrany osobných údajov, kedy sú prevádzkovatelia
a sprostredkovatelia povinní v niektorých prípadoch určiť zodpovednú osobu. Prevádzkovateľ
a sprostredkovateľ je povinný, podľa novej právnej normy, oznámiť úradu kontaktné údaje
určenej zodpovednej osoby. Nakoľko zodpovedná osoba plní úlohy kontaktného miesta pre
úrad, je prevádzkovateľ a sprostredkovateľ povinný oznámiť úradu aj identifikačné údaje
zodpovednej osoby. Pre jednoduchšie nahlasovanie zodpovedných osôb, už pred 24. májom
2018 úrad pre tento účel vytvoril, ako službu verejnosti, nový kontaktný formulár z dôvodu
administratívneho odbremenenia a zaťaženia prevádzkovateľov a sprostredkovateľov.
Implementácia Nariadenia do národnej legislatívy sa odrazila aj v návštevnosti stránky úradu,
kedy webová stránka bola vyhľadávaná celkovo 507 476 krát, a to najčastejšie
prostredníctvom rôznych webový prehliadačov.

21

Prehľad webových stránok prostredníctvom ktorých sa pristupuje na webovú stránku
úradu
Prehľad webových stránok prostredníctvom ktorých sa pristupuje na webovú stránku úradu
TOP 10
Poradie
URL
Zobrazenia - počet
1
https://www.google.sk/
327276
2
https://www.google.com/
75836
3
https://www.bing.com/
12453
4
https://www.google.cz/
8412
5
http://m.facebook.com
7082
6
http://www.vlada.gov.sk/
2204
7
https://www.google.de/
2131
8
https://www.google.co.uk/
1876
9
https://l.facebook.com/
1333
10
https://www.google.at/
1183
Oproti obdobiu rokov 2013 až 2017 došlo k výraznému nárastu návštevnosti stránky úradu,
čo bolo zapríčinené nastupujúcou implementáciou Nariadenia a zákonom č. 18/2018 Z. z.
do praxe a prípravy na ňu.

22

5 ZODPOVEDNÁ OSOBA
Za výkon dohľadu nad ochranou osobných údajov spracúvaných podľa zákona zodpovedá
prevádzkovateľ, ktorý spracúva osobné údaje. Prevádzkovateľ môže výkonom dohľadu nad
ochranou osobných údajov písomne poveriť zodpovednú osobu, ktorá dozerá na dodržiavanie
zákonných ustanovení pri spracúvaní osobných údajov.
Zodpovednou osobou môže byť len fyzická osoba, ktorá má spôsobilosť na právne úkony
v plnom rozsahu, je bezúhonná a má platné potvrdenie úradu o absolvovaní skúšky na výkon
zodpovednej osoby.
V sledovanom období úrad evidoval a vydal potvrdenia o absolvovaní skúšky fyzickej osoby
na výkon funkcie zodpovednej osoby v súlade s potrebami prevádzkovateľov.
Prehľad počtu zodpovedných osôb nahlásených úradu
Zodpovedné osoby
Celkový počet nahlásených osôb s platnou skúškou
Celkový počet poverení zodpovedných osôb

23

Obdobie
1.1.2017 do 24.5.2018
1.1.2017 do 24.5.2018

Počet
637
1634

6 SCHVAĽOVACIA ČINNOSŤ ÚRADU NA ÚSEKU OZNÁMENÍ
A OSOBITNEJ REGISTRÁCIE
6.1 Oznamovacia povinnosť
Zákon vo svojej šiestej hlave druhej časti ukladá prevádzkovateľom povinnosť ISOU, v ktorých
spracúvajú osobné údaje dotknutých osôb, s prihliadnutím najmä na povahu a citlivosť údajov
v nich spracúvaných, právny základ ich spracúvania a zavedenie inštitútu zodpovednej osoby,
úradu oznámiť, požiadať úrad o osobitnú registráciu alebo viesť o IS evidenciu.
Oznamovacej povinnosti podliehajú všetky IS, v ktorých sa spracúvajú osobné údaje úplne
alebo čiastočne automatizovanými prostriedkami spracúvania, pričom zákon taxatívne
vymenúva, na ktoré IS sa oznamovacia povinnosť nevzťahuje. Za oznámenie IS úradu
sa správny poplatok nevyberá, pričom ho bolo možné okrem písomnej formy vykonať aj
prostredníctvom elektronického formulára zverejnenom na webovom sídle úradu.
V roku 2017 bolo úradu oznámených celkovo 2 467 ISOU, z ktorých podliehalo tejto
povinnosti 1 955 informačných systémov. V roku 2018 oznámili prevádzkovatelia úradu spolu
769 IS, z ktorých oznamovacej povinnosti podliehalo 648. Najčastejším typom
prevádzkovateľov, ktorí v hodnotenom období oznamovali úradu IS boli e-shopy, lekárne,
realitné a cestovné kancelárie. Najčastejšie oznamovanými IS boli tie, v ktorých sa spracúvali
osobné údaje na účely marketingu a osobné údaje klientov za účelom poskytovania bonusov
a zliav formou vernostného programu.
Prehľad o počte oznámených IS podľa zákona
Počet oznámení
vykonaných
prostredníctvom
elektronického
formulára

Počet IS, ktoré
skutočne podliehali
oznamovacej
povinnosti

Počet IS, ktoré
nepodliehali
oznamovacej
povinnosti

Rok

Počet písomne
doručených
oznámení IS

2017

1303

1164

1955

512

k 24.5. 2018

352

417

648

121

6.2 Osobitná registrácia IS
Osobitnú registráciu IS upravujú ustanovenia § 37 až § 41 zákona, ktoré zároveň taxatívne
vymedzujú podmienky, za ktorých IS podlieha osobitnej registrácii. Ide o prípady, keď
spracúvanie osobných údajov dotknutých osôb je citlivejšie z hľadiska zásahov do ich súkromia
a je potrebné individuálne skúmať mieru nebezpečenstva porušenia práv a slobôd dotknutých
osôb. V konaní o osobitnej registrácii, na ktoré sa vzťahujú ustanovenia správneho poriadku
vyhodnocuje úrad podklady nevyhnutné na posúdenie, či spracúvaním osobných údajov vzniká
nebezpečenstvo porušenia práv a slobôd dotknutých osôb; podkladmi sú napríklad rozsah
spracúvaných osobných údajov, charakter ich citlivosti, účel ich spracúvania, spôsob ich
spracúvania, prostriedky, prostredníctvom ktorých majú byť osobné údaje spracúvané,
rôznorodosť spracovateľských operácií, ktoré majú byť s osobnými údajmi vykonávané,
charakter priestorov, v ktorých budú osobné údaje spracúvané, rozsah prijatých
bezpečnostných opatrení, umiestnenie a popis technických prostriedkov, prostredníctvom
24

ktorých budú osobné údaje spracúvané, interné predpisy prevádzkovateľa a prijaté dokumenty
(napr. štandardné zmluvné doložky pri cezhraničnom prenose, ktoré boli prijaté bez výhrad),
na základe ktorých bude dochádzať k spracúvaniu osobných údajov. Osobitná registrácia
podlieha poplatkovej povinnosti podľa zákona č. 145/1995 Z. z. o správnych poplatkoch
v znení neskorších predpisov. Osobitná registrácia je jedným z nástrojov na dodržiavanie
zákonov pri spracúvaní osobných údajov z pohľadu zachovania ľudských práv garantovaných
Ústavou Slovenskej republiky.
Prevádzkovateľ je oprávnený začať spracúvať osobné údaje v IS prihlásenom na osobitnú
registráciu až po doručení potvrdenia o osobitnej registrácii z úradu.
V roku 2017 bolo úradu doručených celkovo 98 žiadostí o osobitnú registráciu IS, pričom
po posúdení zákonných predpokladov a miery rizika spracúvania osobných údajov v týchto IS,
došlo zo strany úradu k vydaniu potvrdenia o osobitnej registrácii v 85 prípadoch. V roku 2018
bolo úradu doručených celkovo 24 žiadostí o osobitnú registráciu, pričom úrad aj v tomto
období starostlivo posudzoval zákonnosť a dopad spracúvania osobných údajov na dotknuté
osoby v týchto informačných systémoch; k vydaniu potvrdenia o osobitnej registrácii došlo
v 23 prípadoch. Najčastejšie prihlasovanými IS na osobitnú registráciu v hodnotenom období
boli IS, v ktorých prevádzkovatelia spracúvali biometrické údaje (napríklad biometrický
odtlačok prsta alebo dlane) za účelom evidencie dochádzky alebo vstupu do vymedzených
priestorov prevádzkovateľa.
Prehľad o počte osobitných registrácii IS podľa zákona

Rok

Počet doručených
žiadostí o osobitnú
registráciu IS

Počet vydaných
potvrdení o osobitnej
registrácii IS

Počet zastavených
konaní o osobitnej
registrácii IS

2017

98

85

13

k 24.5. 2018

24

23

1

6.3 Cezhraničný prenos osobných údajov
Cezhraničný prenos osobných údajov je dôležitou súčasťou spracúvania osobných údajov
v podmienkach čoraz častejšej cezhraničnej spolupráce spojenej s nevyhnutou výmenou
informácií, vrátane osobných údajov.
V rámci cezhraničného prenosu osobných údajov sa rozlišuje medzi cezhraničným prenosom
v rámci členských štátov EU alebo zmluvných strán Dohody o Európskom hospodárskom
priestore (ďalej len „členské štáty“) a prenosom do tretích krajín. Prenos osobných údajov
v rámci členských štátov nepodlieha splneniu žiadnych dodatočných kritérií a riadi sa
ustanoveniami § 32 zákona.
6.3.1. Prenos do krajiny zaručujúcej primeranú úroveň ochrany osobných údajov
Pri prenose osobných údajov do tretích krajín sa rozlišuje, či ide o prenos osobných údajov
do tretej krajiny zaručujúcej alebo nezaručujúcej primeranú úroveň ochrany osobných údajov.
Status krajiny, ktorá zaručuje primeranú úroveň ochrany osobných údajov určuje EK svojím
25

rozhodnutím. Pri posudzovaní takejto primeranosti ochrany osobných údajov sa skúma úroveň
miestnej legislatívy, existencia príslušných právnych aktov, vymožiteľnosť práva dotknutou
osobou, povinnosti prevádzkovateľa, ako aj zásady spracúvania osobných údajov. V oblasti
inštitucionálnej sa skúma nezávislosť národnej dozornej autority, jej právomoci a kompetencie.
Pokiaľ ide o status krajiny, ktorá zaručuje primeranú úroveň ochrany osobných údajov,
v hodnotenom období nedošlo zo strany EK k schváleniu primeranosti úrovne ochrany
osobných údajov pre žiadnu tretiu krajinu.
6.3.2. Prenos do krajiny nezaručujúcej primeranú úroveň ochrany osobných údajov
Cezhraničný prenos osobných údajov predstavuje citlivú spracovateľskú operáciu s osobnými
údajmi, pri ktorej sa osobné údaje dostávajú mimo územia Slovenskej republiky. Zákon
definuje flexibilný systém cezhraničného prenosu, pričom najmä pri prenose do tretích krajín
umožňuje prevádzkovateľom vo vyššej miere využívať štandardizované záruky ochrany
súkromia a osobných údajov v podobe štandardných zmluvných doložiek a záväzných
vnútropodnikových pravidiel.
Štandardné zmluvné doložky je možné nájsť v príslušných rozhodnutiach EK. V prípade, ak
prevádzkovateľ použije v zmluve o prenose osobných údajov do tretej krajiny bez primeranej
úrovne ochrany osobných údajov zmluvné doložky, ktoré sú odlišné od štandardných
zmluvných doložiek určených na prenos prevádzkovateľom alebo sprostredkovateľom alebo
s nimi vykazujú zjavný nesúlad, prípadne ak nepoužije žiadne zmluvné doložky, je povinný
pred začatím prenosu požiadať úrad o súhlas s prenosom. V hodnotenom období nebol úrad
požiadaný o udelenie takéhoto súhlasu s cezhraničným prenosom osobných údajov.
Veľmi dôležitým právnym inštitútom pri prenose osobných údajov sú tzv. záväzné
vnútropodnikové pravidlá; ich význam narastá, nakoľko pre veľké nadnárodné spoločnosti
predstavujú atraktívnu možnosť realizácie cezhraničných prenosov osobných údajov, ktorá im
odbúra mnoho administratívnej záťaže.
Záväzné vnútropodnikové pravidlá je možné aplikovať len v rámci jednej spoločnosti, resp. jej
organizačných zložiek. Spoločnosť, ktorá sa rozhodne zaviesť záväzné vnútropodnikové
pravidlá sa v nich musí zaviazať, že stanovené pravidlá ochrany osobných údajov budú prijaté
v celej spoločnosti (všetkými organizačnými zložkami) a zároveň, že bude zaistené ich
dodržiavanie prostredníctvom zavedených dozorných mechanizmov. Zavedenie záväzných
vnútropodnikových pravidiel do praxe by malo vytvoriť komplexnú ochranu súkromia v rámci
nadnárodnej spoločnosti, a to aj v súvislosti s cezhraničnou výmenou resp. prenosom osobných
údajov v rámci spoločnosti. Postup schvaľovania záväzných vnútropodnikových pravidiel
dozornými orgánmi je upravený v stanovisku a v odporúčaní WP29. V hodnotenom období
úrad nebol ani v jednom prípade hlavný dozorný orgán pri posudzovaní záväzných
vnútropodnikových pravidiel.

26

7 KONTROLA SPRACÚVANIA OSOBNÝCH ÚDAJOV
V hodnotenom období úrad vykonával kontrolu spracúvania osobných údajov prostredníctvom
kontrolného orgánu, ktorý bol oprávnený konať, ak boli súčasne prítomní aspoň dvaja členovia
kontrolného orgánu (vrátane inšpektora).
Riadne kontroly vykonával úrad na základe plánu kontrol na roky 2017 a 2018, mimoriadne
kontroly vykonával úrad v rámci konania o ochrane osobných údajov alebo na základe
podozrenia z porušovania povinností pri spracúvaní osobných údajov ustanovených zákonom.
Riadne i mimoriadne kontroly vykonávané písomne povereným kontrolným orgánom boli vždy
zamerané na konkrétneho prevádzkovateľa alebo sprostredkovateľa a ich výsledky boli
formulované v zázname o kontrole (ak nebolo zistené žiadne porušenie povinností
pri spracúvaní osobných údajov) alebo v protokole o kontrole (ak boli zistené rozpory
s požiadavkami všeobecne záväzných právnych predpisov). Výsledky kontrol formulované
v protokole o kontrole iniciovali začatie konania o ochrane osobných údajov alebo boli využité
ako podklad pre vydanie rozhodnutia v už prebiehajúcich konaniach.
Ťažisko kontrol bolo zamerané na reálny stav spracúvania osobných údajov s akcentom
na primeranosť a praktickú aplikáciu prijatých bezpečnostných opatrení, čo sa prejavilo
na časovej i odbornej náročnosti realizácie samotných kontrol.
V oblasti riadnych kontrol kládol úrad dôraz najmä na základné zásady spracúvania osobných
údajov a riadenie rizík informačnej bezpečnosti vrátane možných dopadov spracúvania
osobných údajov na práva a právom chránené záujmy dotknutých osôb, nakoľko nastavenie
primeraných bezpečnostných opatrení (technických aj organizačných) a zabezpečenie ich
kontinuálnej aktualizácie v podmienkach prevádzkovateľa či sprostredkovateľa sú základnými
predpokladmi úspešnej minimalizácie bezpečnostných rizík, resp. zamedzenia výskytu
nežiaducich spracovateľských operácií s osobnými údajmi (napríklad neoprávnené zverejnenie
alebo sprístupnenie osobných údajov). Bezpečnosť spracúvania osobných údajov rezonovala
aj pri výkone mimoriadnych kontrol, ktoré boli spravidla iniciované dotknutými osobami
poukazujúcimi na nedostatočné bezpečnostné opatrenia alebo na spracovateľské operácie
vzbudzujúce podozrenie z porušovania zákona.
Počet riadnych (plánovaných) kontrol vykonaných v hodnotenom období bol ovplyvnený
počtom mimoriadnych kontrol, ktoré je úrad povinný vykonávať ex lege, ako aj počtom
neukončených kontrol prenesených z predchádzajúceho sledovaného obdobia (2015–2016).
V hodnotenom období úrad ukončil 18 kontrol začatých v roku 2016, z toho 14 kontrol
protokolom o kontrole a 4 kontroly záznamom o kontrole, a súčasne vykonal 20 riadnych
kontrol, z ktorých bolo do 24.05.2018 ukončených 12 protokolom o kontrole a 5 záznamom
o kontrole. V hodnotenom období úrad vykonal 33 mimoriadnych kontrol, z ktorých bolo
do 24.05.2018 ukončených 6 protokolom o kontrole a 17 záznamom o kontrole.

27

Prehľad kontrol v hodnotenom období
Výsledky kontrol
ukončených v hodnotenom období

Zistené nedostatky
(protokol o kontrole)

Bez zistených
nedostatkov
(záznam o kontrole)

14

4

18

22

Kontroly začaté od 01.01.2017 do
31.12.2017
Kontroly začaté od 01.01.2018 do
24.05.2018

7.1 Riadne kontroly (plán kontrol)
V hodnotenom období úrad vykonával riadne kontroly na základe plánu kontrol na roky 2017
a 2018. Kontrolné aktivity zaradené do plánu kontrol pre konkrétny rok boli zamerané
na overenie súladu spracúvania osobných údajov s požiadavkami všeobecne záväzných
právnych predpisov reprezentovaných najmä zákonom. Za zohľadnenia vývoja technológií
využívaných pri spracúvaní osobných údajov boli do plánu kontrol zahrnuté činnosti verejného
i súkromného sektora, pričom sa úrad zameral na spracúvanie osobných údajov, pri ktorom
predpokladal zvýšenú mieru rizika neoprávneného zásahu do práv a právom chránených
záujmov dotknutých osôb, ako aj na spracúvanie osobných údajov v oblastiach, v ktorých boli
v minulosti opakovane zisťované pochybenia prevádzkovateľov alebo sprostredkovateľov
pri nastavovaní podmienok spracúvania osobných údajov a ich následnom dodržiavaní.
Pri kreácii plánov kontrol, ako aj pri výbere cieľových oblastí pre mimoriadne kontroly
iniciované úradom, úrad čerpal zo svojich skúseností z predchádzajúceho obdobia a poznatkov
z dozornej činnosti (empiricko-intuitívna metóda).
7.1.1 Schengenské „acquis“
Do plánu kontrol úrad pravidelne zaraďuje kontroly ISOU, pomocou ktorých sa zabezpečuje
praktické vykonávanie schengenského „acquis“ príslušnými orgánmi na území Slovenskej
republiky, ako aj zastupiteľskými úradmi Slovenskej republiky v zahraničí. Kontroly národnej
časti Schengenského informačného systému druhej generácie (N.SIS.II) prevádzkovanej
Ministerstvom vnútra Slovenskej republiky a národnej časti Vízového informačného systému
(N.VIS) prevádzkovanej Ministerstvom zahraničných vecí a európskych záležitostí Slovenskej
republiky sú do plánu kontrol zaraďované na základe odporúčania vyplývajúceho z uznesenia
vlády Slovenskej republiky č. 755 zo dňa 30. novembra 2011, ktorým vláda schválila
Schengenský akčný plán Slovenskej republiky ako prioritu vlády Slovenskej republiky.
V súvislosti so zmenou národného prístupového bodu informačného systému EURODAC
na verziu EURODAC II (2015) nadobudol prevádzkovateľ, ktorým je Ministerstvo vnútra
Slovenskej republiky, nové kompetencie a povinnosti; v nadväznosti na uvedenú skutočnosť
súčasne vznikla úradu povinnosť každoročne vykonať kontrolu spracúvania osobných údajov
v národnom prístupovom bode EURODAC.
V národných častiach (subsystémoch) predmetných informačných systémov sú popri bežných
(napríklad identifikačných) údajoch spracúvané aj osobitné kategórie osobných údajov, najmä
biometrické údaje, údaje o rasovej alebo etnickej príslušnosti, údaje o porušení ustanovení
zakladajúcich trestnú zodpovednosť alebo administratívnoprávnu zodpovednosť a všeobecne
použiteľný identifikátor, teda osobné údaje spôsobilé výrazne zasiahnuť do práv a právom
chránených záujmov dotknutých osôb. V hodnotenom období bolo vykonaných 7 kontrol
spracúvania osobných údajov dotknutých osôb, konkrétne dve kontroly Národnej ústredne

28

SIRENE (N.SIS II - národná časť Schengenského informačného systému druhej generácie),
štyri kontroly konzulárnych oddelení zastupiteľských úradov Slovenskej republiky (N.VIS národná časť vízového informačného systému) a jedna kontrola IS AFIS - EURODAC
(porovnávanie odtlačkov prstov na medzinárodnej úrovni). Zodpovednosť, s ktorou dotknuté
rezorty pristupujú k implementácii schengenského „acquis“, potvrdzuje aj skutočnosť,
že žiadnou z uvedených kontrol nebol zistený rozpor s požiadavkami všeobecne záväzných
právnych predpisov.
7.1.1.1 Konzulárne oddelenia vybraných zastupiteľských úradov Slovenskej republiky
V hodnotenom období úrad vykonal 4 kontroly spracúvania osobných údajov
prevádzkovateľom Ministerstvo zahraničných vecí a európskych záležitostí Slovenskej
republiky, a to v priestoroch konzulárneho oddelenia Veľvyslanectva Slovenskej republiky
v Pekingu, Generálneho konzulátu Slovenskej republiky v Sankt Peterburgu, Veľvyslanectva
Slovenskej republiky v Ankare a Veľvyslanectva Slovenskej republiky v Teheráne. Predmetné
kontroly boli zamerané na bezpečnosť spracúvania osobných údajov, plnenie povinností
spojených s riadne uplatnenými právami dotknutej osoby, funkčnosť technických
a organizačných mechanizmov pôsobiacich na pravdivosť, správnosť a aktuálnosť osobných
údajov, ako aj na ich likvidáciu. Účelom kontrol bola identifikácia stavu dodržiavania
vybraných ustanovení zákona pri spracúvaní osobných údajov vo Vízovom informačnom
systéme (VIS) v súvislosti s vydávaním schengenských víz dotknutým osobám a v ďalších
informačných systémoch, v ktorých sú spracúvané osobné údaje dotknutých osôb
v podmienkach zastupiteľských úradov. Na základe výsledkov kontrol národnej časti Vízového
informačného systému realizovaných v priestoroch uvedených zastupiteľských úradov
Slovenskej republiky úrad konštatoval súlad spracúvania osobných údajov s požiadavkami
všeobecne záväzných právnych predpisov.
7.1.1.2 Národná ústredňa SIRENE
Na základe plnenia úloh vyplývajúcich zo Schengenského akčného plánu Slovenskej republiky
úrad vykonal dve kontroly Národnej ústredne SIRENE, ktorá je organizačnou súčasťou Úradu
medzinárodnej spolupráce Prezídia Policajného zboru Slovenskej republiky. Predmetné
kontroly boli zamerané na bezpečnosť spracúvania osobných údajov (vrátane kritérií
ustanovených Schengenským katalógom odporúčaní a najlepších postupov), plnenie povinností
spojených s riadne uplatnenými právami dotknutej osoby a funkčnosť technických
a organizačných mechanizmov pôsobiacich na zabezpečenie pravdivosti, správnosti
a aktuálnosti osobných údajov. Účelom kontrol bolo preverenie zákonného využívania
a spracúvania osobných údajov v národnej časti Schengenského informačného systému druhej
generácie (N.SIS II) v rámci plnenia úloh Policajného zboru Slovenskej republiky na účely
čl. 24 Nariadenia Európskeho parlamentu a Rady (ES) č. 1987/2006, na základe ktorého
sú spracúvané údaje o štátnych príslušníkoch tretích krajín v súvislosti s odoprením vstupu
alebo pobytu, ako aj podľa čl. 36 Rozhodnutia Rady 2007/533/SVV, podľa ktorého sú
spracúvané údaje o osobách a predmetoch v N.SIS II na účely diskrétneho sledovania alebo
cielených kontrol. Na základe výsledkov oboch kontrol zameraných na postupy Národnej
ústredne SIRENE úrad konštatoval súlad spracúvania osobných údajov so všeobecne
záväznými právnymi predpismi.

29

7.1.1.3 Automatizovaný európsky systém identifikácie odtlačkov prstov AFIS-EURODAC
V súlade s čl. 32 Nariadenia Európskeho parlamentu a Rady (EÚ) č. 603/2013 o zriadení
systému Eurodac na porovnávanie odtlačkov prstov pre účinné uplatňovanie nariadenia (EÚ)
č. 604/2013, ktorým sa ustanovujú kritériá a mechanizmy na určenie členského štátu
zodpovedného za posúdenie žiadosti o medzinárodnú ochranu podanej štátnym príslušníkom
tretej krajiny alebo osobou bez štátnej príslušnosti v jednom z členských štátov, a o žiadostiach
orgánov členských štátov na presadzovanie práva a Europolu o porovnanie s údajmi v systéme
Eurodac na účely presadzovania práva a o zmene nariadenia (EÚ) č. 1077/2011, ktorým sa
zriaďuje Európska agentúra na prevádzkové riadenie rozsiahlych informačných systémov
v priestore slobody, bezpečnosti a spravodlivosti, vznikla od 20. júla 2015 úradu povinnosť
každoročne vykonať kontrolu spracúvania osobných údajov na účely presadzovania práva
a porovnania údajov o odtlačkoch prstov s údajmi uloženými v centrálnom systéme.
Kontrola spracúvania osobných údajov v rámci národného prístupového bodu informačného
systému AFIS-EURODAC bola zameraná na súlad využívania komunikačnej infraštruktúry
so základnými zásadami spracúvania osobných údajov, bezpečnosť spracúvania osobných
údajov a ich likvidáciu, plnenie povinností spojených s riadne uplatnenými právami dotknutej
osoby a funkčnosť technických a organizačných mechanizmov pôsobiacich na pravdivosť,
správnosť a aktuálnosť osobných údajov.
Prevádzkovateľ informačného systému AFIS-EURODAC, ktorým je Ministerstvo vnútra
Slovenskej republiky, zabezpečil plnenie súvisiacich povinností prostredníctvom národných
prístupových bodov zriadených v rámci Kriminalisticko-expertízneho ústavu Prezídia
Policajného zboru, Úradu hraničnej a cudzineckej polície Prezídia Policajného zboru
a Migračného úradu Ministerstva vnútra Slovenskej republiky. Kontrola spracúvania osobných
údajov v systéme AFIS-EURODAC bola v roku 2017 vykonaná v podmienkach
Kriminalisticko-expertízneho ústavu Prezídia Policajného zboru. Na základe výsledku kontroly
postupov Ministerstva vnútra Slovenskej republiky pri spracúvaní osobných údajov
v automatizovanom európskom systéme identifikácie odtlačkov prstov úrad konštatoval súlad
spracúvania osobných údajov so všeobecne záväznými právnymi predpismi.
7.1.2 Pobočka zahraničnej banky
Kontrola pobočky zahraničnej banky pôsobiacej na území Slovenskej republiky
(prevádzkovateľ) bola na základe plánu kontrol zameraná na zásady spracúvania osobných
údajov, existenciu a uplatňovanie primeraného právneho základu spracúvania, spôsob
získavania súhlasu dotknutých osôb, plnenie informačnej povinnosti voči dotknutým osobám,
likvidáciu osobných údajov, vzťahy medzi prevádzkovateľom a sprostredkovateľom,
primeranosť bezpečnostných opatrení, poučenie oprávnených osôb, ustanovenie zodpovednej
osoby, povinnosti súvisiace s uplatňovaním práv dotknutých osôb, cezhraničný prenos
osobných údajov a povinnosť osobitne registrovať, oznámiť alebo evidovať informačné
systémy. Účelom kontroly bola identifikácia stavu dodržiavania vybraných ustanovení zákona
pri spracúvaní osobných údajov o klientoch banky.
Predmetnou kontrolou bolo zistené pochybenie spočívajúce v nesplnení oznamovacej
povinnosti, ktorá prevádzkovateľovi vznikla v súvislosti s informačným systémom zameraným
na získavanie informácií o obchodných partneroch a potenciálnych klientoch. Pochybenie
prevádzkovateľa bolo zistené aj v súvislosti s prechodným ustanovením § 76 ods. 2 zákona,
podľa ktorého bol (každý) prevádzkovateľ povinný zmluvný vzťah so sprostredkovateľom dať

30

do súladu s týmto zákonom do dvoch rokov odo dňa účinnosti tohto zákona. Vo vzťahu
k ostatným častiam predmetu kontroly neboli zistené žiadne nedostatky, čo úrad kvitoval najmä
v súvislosti s prijatím primeraných bezpečnostných opatrení a ich pravidelnou aktualizáciou
zameranou na inovatívne technické možnosti spracúvania osobných údajov.
7.1.3 Poisťovňa
Kontrola poisťovne pôsobiacej na území Slovenskej republiky (prevádzkovateľ) bola
na základe plánu kontrol zameraná rovnako, ako kontrola pobočky zahraničnej banky. Účelom
kontroly bola identifikácia stavu dodržiavania vybraných ustanovení zákona pri spracúvaní
osobných údajov o klientoch poisťovne.
Predmetnou kontrolou bolo zistené pochybenie spočívajúce v spôsobe získavania súhlasu
dotknutej osoby so spracúvaním osobných údajov na marketingové účely (súhlas neobsahoval
všetky náležitosti ustanovené zákonom o ochrane osobných údajov). Pochybenie
prevádzkovateľa bolo zistené aj v súvislosti s nedostatočným rozsahom informácií
oznamovaných dotknutej osobe pred získaním jej osobných údajov na účely marketingu.
Vo vzťahu k ostatným častiam predmetu kontroly neboli zistené žiadne nedostatky.
7.1.4 Leasingová spoločnosť
Kontrola leasingovej spoločnosti pôsobiacej na území Slovenskej republiky (prevádzkovateľ)
bola na základe plánu kontrol zameraná rovnako, ako kontrola pobočky zahraničnej banky
a kontrola poisťovne. Účelom kontroly bola identifikácia stavu dodržiavania vybraných
ustanovení zákona pri spracúvaní osobných údajov o klientoch nebankových veriteľov a iných
nebankových veriteľov, poskytovateľov spotrebiteľských úverov (bez obmedzenia alebo
v obmedzenom rozsahu) a iných nebankových veriteľov.
Predmetnou kontrolou bolo zistené pochybenie spočívajúce v nesplnení oznamovacej
povinnosti, ktorá prevádzkovateľovi vznikla v súvislosti s informačným systémom zameraným
na jeho marketingové aktivity, pochybenie v spôsobe získavania súhlasu dotknutých osôb
so spracúvaním ich osobných údajov na marketingové účely (dotknutá osoba nemala možnosť
slobodne vyjadriť svoj súhlas alebo nesúhlas so spracúvaním jej osobných údajov), ako aj
pochybenie súvisiace s obsahom zmlúv, ktoré prevádzkovateľ uzavrel so svojimi
sprostredkovateľmi (zmluvy neobsahovali všetky náležitosti ustanovené zákonom o ochrane
osobných údajov). Vo vzťahu k ostatným častiam predmetu kontroly neboli zistené žiadne
nedostatky.
7.1.5 Poskytovateľ telekomunikačných služieb
Kontrola poskytovateľa televízneho vysielania, prístupu do siete internet a verejnej telefónnej
služby pôsobiaceho na území Slovenskej republiky (prevádzkovateľ) bola na základe plánu
kontrol zameraná na zásady spracúvania osobných údajov, existenciu a uplatňovanie
primeraného právneho základu spracúvania, spôsob získavania súhlasu dotknutých osôb,
plnenie informačnej povinnosti voči dotknutým osobám, likvidáciu osobných údajov, vzťahy
medzi prevádzkovateľom a sprostredkovateľom, primeranosť bezpečnostných opatrení,
poučenie oprávnených osôb, ustanovenie zodpovednej osoby, povinnosti súvisiace
s uplatňovaním práv dotknutých osôb, cezhraničný prenos osobných údajov a povinnosť
osobitne registrovať, oznámiť alebo evidovať informačné systémy. Účelom kontroly bola

31

identifikácia stavu dodržiavania vybraných ustanovení zákona o klientoch subjektov
poskytujúcich telekomunikačné služby.
Predmetnou kontrolou bolo zistené pochybenie spočívajúce v neúplnosti a nesprávnosti údajov
uvedených v evidencii informačného systému zameraného na evidenciu klientov, pochybenie
spočívajúce v absencii evidencie kamerového systému, pochybenie spočívajúce v opomenutí
povinnosti poučiť oprávnené osoby, pochybenie v oblasti bezpečnostných opatrení,
ich dokumentácie, aktualizácie a aplikácie, ako aj pochybenie v spôsobe získavania súhlasu
dotknutých osôb so spracúvaním ich osobných údajov na marketingové účely (dotknutá osoba
nemala možnosť slobodne vyjadriť svoj súhlas alebo nesúhlas so spracúvaním jej osobných
údajov). Pochybenie prevádzkovateľa bolo zistené aj vo vzťahu k uchovávaniu osobných
údajov po skončení účelu ich spracúvania a vo vzťahu k rozsahu a označeniu priestoru
prístupného verejnosti monitorovaného kamerovým systémom.
7.1.6 Mestá a obce
Na základe plánu kontrol a náhodného výberu zohľadňujúceho celoslovenskú pôsobnosť úradu
bolo v hodnotenom období vykonaných osem kontrol spracúvania osobných údajov orgánmi
územnej samosprávy (prevádzkovatelia), z toho päť kontrol zameraných na obce a tri kontroly
zamerané na mestá.
Kontroly boli zamerané na zásady spracúvania osobných údajov, existenciu a uplatňovanie
primeraného právneho základu spracúvania osobných údajov, postup prevádzkovateľa
pri spracúvaní osobných údajov bez súhlasu dotknutej osoby a pri získavaní súhlasu dotknutej
osoby, plnenie informačnej povinnosti, likvidáciu osobných údajov, vzťahy medzi
prevádzkovateľom a sprostredkovateľom, prijatie primeraných technických a organizačných
opatrení, poučenie oprávnenej osoby, ustanovenie zodpovednej osoby, povinnosti súvisiace
s uplatňovaním práv dotknutej osoby, ako aj na povinnosť osobitne registrovať, oznámiť alebo
evidovať informačné systémy osobných údajov.
Účelom predmetných kontrol bola identifikácia stavu dodržiavania zákona pri spracúvaní
osobných údajov prevádzkovateľmi.
Medzi pochybeniami prevádzkovateľov, ktoré boli predmetnými kontrolami zistené, rezonovali
najmä pochybenia
 v oblasti prijatých bezpečnostných opatrení (celkom 6 prípadov porušenia § 19 ods. 1
zákona),
 spojené s podmienkami poverenia zodpovednej osoby a súvisiacimi povinnosťami
prevádzkovateľa (celkom 5 prípadov porušenia ustanovení § 23 až 25 zákona),
 súvisiace s podmienkami monitorovania priestorov prístupných verejnosti (celkom 4
prípady porušenia § 15 ods. 7 zákona),
 spojené s povinnosťou evidovať IS, ktoré nepodliehajú osobitnej registrácii alebo
oznamovacej povinnosti (celkom 4 prípady porušenia § 43 ods. 1 zákona),
 spojené s povinnosťou poučiť oprávnené osoby pred vykonaním prvej spracovateľskej
operácie s osobnými údajmi (celkom 4 prípady porušenia § 21 ods. 2 zákona).
Z výsledku uvedených kontrol, z ktorých ani jedna nebola ukončená konštatovaním súladu
s požiadavkami zákona, vyplýva odôvodnená povinnosť dozorného orgánu zamerať svoju
pozornosť na orgány územnej samosprávy v postavení prevádzkovateľov IS, a to všetkými
dostupnými spôsobmi (teda nielen kontrolnou činnosťou). Z vykonaných kontrol súčasne
vyplýva záver, že súlad s požiadavkami zákona vo výrazne väčšej miere dosahujú mestá,
čo nepochybne súvisí s personálnymi a finančnými zdrojmi, ktorými (na rozdiel od obcí)

32

disponujú. Zistený stav úrad vníma ako alarmujúci, nie však z dôvodu, že mestá a obce
spracúvajú osobné údaje obyvateľov (dotknutých osôb) na rôzne účely, ale z dôvodu, že mestá
a obce v pozícii orgánov územnej samosprávy (okrem špecifických výnimiek) spracúvajú
osobné údaje o celej populácii Slovenskej republiky.

7.2 Mimoriadne kontroly
Mimoriadne kontroly boli v hodnotenom období v rozhodujúcej miere realizované na základe
návrhov dotknutých osôb, prípadne na základe podnetov, ktorých pôvodcami boli iné než
dotknuté osoby. Významná časť mimoriadnych kontrol bola (už tradične) zameraná
na kamerové systémy.
7.2.1 Resocializačné stredisko
Kontrola spracúvania osobných údajov neziskovou organizáciou, ktorá ako akreditovaný
subjekt poskytuje služby v oblasti sociálnoprávnej ochrany detí a sociálnej kurately
(resocializačné stredisko - prevádzkovateľ), bola motivovaná podnetom inej než dotknutej
osoby, z obsahu ktorého vyplývalo podozrenie z porušovania viacerých ustanovení zákona
pri spracúvaní osobných údajov klientov strediska.
Kontrola bola zameraná na zásady spracúvania osobných údajov, existenciu a uplatňovanie
primeraného právneho základu pre spracúvanie osobných údajov, postup prevádzkovateľa
pri spracúvaní osobných údajov bez súhlasu dotknutej osoby a pri získavaní súhlasu dotknutej
osoby, plnenie informačnej povinnosti a likvidáciu osobných údajov, plnenie povinností
vyplývajúcich zo vzťahu medzi prevádzkovateľom a sprostredkovateľom, prijatie primeraných
technických a organizačných opatrení zodpovedajúcich spôsobu spracúvania osobných údajov,
poučenie oprávnenej osoby, plnenie povinností prevádzkovateľa súvisiacich s dohľadom
nad ochranou osobných údajov (zodpovedná osoba), ako aj na preverenie plnenia oznamovacej
povinnosti, osobitnej registrácie a povinnosti viesť evidenciu informačného systému.
Prevádzkovateľ popri osobných údajoch zamestnancov spracúva aj osobné údaje dotknutých
osôb v postavení klientov strediska. Klientom resocializačného strediska sa rozumie drogovo
závislá alebo inak závislá plnoletá fyzická osoba alebo dieťa, ktorej je poskytovaná pomoc
spojená spravidla s ich dlhodobým pobytom (osem a viac mesiacov) v tomto stredisku.
Samotný pobyt klienta v resocializačnom stredisku je založený na súdnom rozhodnutí
(predbežné opatrenie alebo meritórne rozhodnutie) alebo na dohode s klientom alebo jeho
oprávneným zástupcom (dieťa), ktorej uzavretie je podmienené odporúčaním adiktológa alebo
psychiatra. Náklady spojené s pobytom klienta v resocializačnom stredisku na základe
rozhodnutia súdu znáša štát (prostredníctvom Ústredia práce, sociálnych vecí a rodiny
Slovenskej republiky), pobyt klienta v resocializačnom stredisku na základe dohody je
financovaný z príspevkov Vyššieho územného celku, ako aj samotným klientom.
Vo vzťahu k zákonnosti spracúvania osobných údajov klientov resocializačného strediska bolo
zistené, že prevádzkovateľ spracúva osobné údaje na základe zákona č. 305/2005 Z. z., ktorý
ustanovuje účel spracúvania osobných údajov, okruh dotknutých osôb a rozsah osobných
údajov, v dôsledku čoho nadobúda povahu osobitného zákona v zmysle § 10 ods. 2 zákona.
Vykonanou kontrolou nebolo potvrdené žiadne z podozrení formulovaných v podnete a nebolo
zistené ani žiadne iné pochybenie prevádzkovateľa. Úrad (okrem iného) zistil, že osobné údaje
klientov spracúvané v časopise vydávaného prevádzkovateľom sú zverejňované
v anonymizovanej podobe, v dôsledku čoho nejde o spracúvanie osobných údajov

33

ich zverejňovaním. Fotografie klientov na nástenke v hlavnej budove resocializačného
strediska, video zverejnené prostredníctvom služby YouTube a účty zriadené v prostredí
sociálnej siete Facebook nie sú súčasťou žiadneho informačného systému kontrolovanej osoby.
Úrad súčasne konštatoval, že postupy kontrolovanej osoby pri získavaní a ďalšom spracúvaní
osobných údajov korešpondujú s požiadavkami § 6 ods. 2 zákona (zásady spracúvania
osobných údajov), ako aj to, že v súvislosti s bezpečnosťou spracúvania osobných údajov
v informačných systémoch kontrolovanej osoby nezistil rozpor s požiadavkami § 19 ods. 1
zákona. Predmetná kontrola bola ukončená podpísaním záznamu o kontrole.
7.2.2 Pobočka zahraničnej banky
Kontrola pobočky zahraničnej banky pôsobiacej na území Slovenskej republiky
(prevádzkovateľ), ktorá sa uskutočnila na základe podnetu dotknutej osoby, bola zameraná na
postup prevádzkovateľa pri spracúvaní osobných údajov dotknutej osoby prostredníctvom
zmlúv, na základe ktorých boli dotknutej osobe poskytnuté viaceré finančné služby. Dotknutá
osoba si svoje práva voči prevádzkovateľovi uplatnila písomne, nebola však spokojná
s obsahom, resp. rozsahom odpovede prevádzkovateľa. Dotknutá osoba v podnete
adresovanom úradu poukazovala predovšetkým to, že prevádzkovateľovi neposkytla svoju
adresu, na ktorú jej prevádzkovateľ zaslal viaceré dokumenty, ani telefónne číslo
do zamestnania.
Prevádzkovateľ spracúva osobné údaje klientov v rozsahu údajov uvedených v zmluvnej
dokumentácii na účely zavedenia predzmluvných vzťahov, poskytnutia spotrebiteľského úveru
a správy úverového vzťahu, správy a archivácie hlásení neobvyklých operácií, identifikácie
a overenia klienta v zmysle zákona o ochrane pred legalizáciou príjmov z trestnej činnosti
a ochrane pred financovaním terorizmu, prijímania, vybavovania a archivácie sťažností,
ochrany a domáhania sa práv prevádzkovateľa voči klientom. Poskytnuté osobné údaje klientov
sa nezverejňujú.
Výkon kontroly bol zameraný na dodržiavanie vybraných ustanovení zákona pri spracúvaní
osobných údajov klientov pobočky zahraničnej banky s dôrazom na komunikáciu medzi
prevádzkovateľom a dotknutou osobou, ako aj na postup prevádzkovateľa pri spracúvaní
osobných údajov dotknutej osoby v súvislosti s uzavretými zmluvami s prevádzkovateľom od
roku 2010, na základe ktorých boli dotknutej osobe poskytnuté pôžičky, kreditná karta,
splátkový predaj, a podobne. Úrad si od prevádzkovateľa vyžiadal kompletnú dokumentáciu
týkajúcu sa všetkých zmluvných vzťahov dotknutej osoby s prevádzkovateľom a nadväzne
vstúpil do informačných systémov osobných údajov, v ktorých prevádzkovateľ spracúval
osobné údaje klientov. Úrad sa zameral na hodnoverné preukázanie zdroja získania osobných
údajov (korešpondenčná adresa iná ako adresa trvalého pobytu, telefónne číslo do zamestnania
a názov zamestnávateľa) a zákonnosť ich spracúvania.
Vykonanou kontrolou nebolo potvrdené žiadne z podozrení formulovaných v podnete a nebolo
zistené ani žiadne iné pochybenie prevádzkovateľa. Nahliadnutím do klientskej zložky
dotknutej osoby bolo zistené, že dotknutá osoba v dotazníku, ktorý bol súčasťou zmluvy
o spotrebiteľskom úvere, sama uviedla údaje týkajúce sa zamestnávateľa (vrátane telefónneho
čísla do zamestnania). Preverením uložených záznamov komunikácie pracovníčky callcentra
s dotknutou osobou bolo súčasne zistené, že dotknutá osoba preukázateľne sama telefonicky
požiadala prevádzkovateľa o zmenu korešpondenčnej adresy, pričom adresa trvalého pobytu
zostala nezmenená. Predmetná kontrola bola ukončená podpísaním záznamu o kontrole.

34

7.2.3 Kamerové systémy
Monitorovanie priestorov prístupných verejnosti kamerovými systémami je všeobecne
považované za vysoko efektívny spôsob ochrany zdravia, majetku a prevencie kriminality.
Súvisiace návrhy a podnety smerujúce voči prevádzkovateľom monitorovacích systémov
významným spôsobom vplývajú aj na zameranie kontrolnej činnosti úradu. V hodnotenom
období úrad preveroval súlad spracúvania osobných údajov so zásadami spracúvania osobných
údajov s dôrazom na dodržiavanie základných povinností prevádzkovateľa a existenciu
primeraného právneho základu, prijatie primeraných bezpečnostných (technických
a organizačných) opatrení zodpovedajúcich spôsobu spracúvania osobných údajov, plnenie
povinnosti poučiť oprávnenú osobu, plnenie povinnosti poveriť zodpovednú osobu, ako aj
plnenie oznamovacej povinnosti, povinnosti osobitnej registrácie a povinnosti viesť evidenciu
IS.
V hodnotenom období úrad vykonal a ukončil 16 mimoriadnych kontrol zameraných
na spracúvanie osobných údajov prostredníctvom kamerového systému. Z celkového počtu
bolo 6 kontrol vykonaných u prevádzkovateľov, ktorí sú právnickými osobami alebo
samostatne zárobkovo činnými osobami a 10 kontrol u prevádzkovateľov, ktorí sú fyzickými
osobami.
Pri realizácii uvedených kontrol kládol úrad dôraz na primeranosť rozsahu monitorovaného
priestoru, resp. na riziko neprimeraného zasahovania do práv a slobôd dotknutých osôb, ako aj
na právny základ a bezpečnosť spracúvania osobných údajov. Z celkového počtu vykonaných
kontrol bolo v hodnotenom období 11 kontrol ukončených záznamom o kontrole (z toho 8
záznamov o kontrole bolo založených na skutočnosti, že monitorovanie nepodlieha režimu
zákona) a 5 kontrol bolo ukončených protokolom o kontrole.
Prevádzkovatelia, u ktorých bola kontrola ukončená záznamom o kontrole, si riadne plnili
oznamovaciu alebo registračnú povinnosť a mali riadne poučené oprávnené osoby.
K samotnému monitorovaniu pristupovali všetci prevádzkovatelia v súlade so zásadou
proporcionality, nakoľko monitorovali priestor výlučne v rozsahu, ktorý bol nevyhnutný na
dosiahnutie účelu spracúvania. Monitorovaný priestor bol vo všetkých prípadoch označený tak,
aby sa dotknuté osoby dozvedeli o monitorovaní pred vstupom do monitorovaného priestoru.
Porušenie povinností prevádzkovateľa vyplývajúcich zo zákona zistil úrad v piatich prípadoch.
Porušenie zákonných povinností prevádzkovateľa spočívalo najmä v skutočnosti, že
prevádzkovatelia monitorovali priestor neprístupný verejnosti bez právneho základu,
monitorovali priestor prístupný verejnosti v rozsahu, ktorý nebol nevyhnutný na dosiahnutie
účelu spracúvania, záznamy vyhotovené monitorovaním priestoru prístupného verejnosti
uchovávali viac ako 15 dní, monitorovaný priestor zreteľne neoznačili, nemali riadne poučené
oprávnené osoby a nesplnili povinnosť evidovať IS. Vo vzťahu k bezpečnosti spracúvania úrad
v dvoch prípadoch konštatoval, že prevádzkovateľ neprijal primerané technické a organizačné
opatrenia, a v ďalších dvoch prípadoch konštatoval, že prevádzkovatelia vo svojich
podmienkach prijali bezpečnostné opatrenia zodpovedajúce požiadavkám zákona, avšak pri ich
dokumentácii postupovali v rozpore s ustanoveniami vyhlášky č. 164/2013 Z. z., a to najmä
v časti analýza bezpečnosti informačného systému.
Na základe identifikovaných porušení zákona je potrebné naďalej venovať zvýšenú pozornosť
prevádzkovateľom, ktorí spracúvajú osobné údaje monitorovaním priestoru prístupného
verejnosti, a to aj so zreteľom na plnenie informačnej povinnosti.

35

7.3 Závery vyplývajúce z kontrolnej činnosti úradu
Vo všeobecnosti je z výsledkov riadnych i mimoriadnych kontrol vykonaných v hodnotenom
období zrejmé úsilie prevádzkovateľov zabezpečiť dodržiavanie ustanovení zákona, súčasne sú
však identifikované aj niektoré kategórie prevádzkovateľov, ktorým je potrebné venovať
zvýšenú pozornosť aj v nadchádzajúcom období. Kontrolnú činnosť úradu, ktorej základným
poslaním je preventívne pôsobenie na ochranu osobných údajov spracúvaných
prevádzkovateľmi IS, je preto v súčasnosti žiaduce podporiť ďalšími formami aktivít úradu,
a to najmä z dôvodu zásadnej zmeny právnej úpravy podmienok spracúvania reprezentovanej
Nariadením a zákonom č. 18/2018 Z. z., ktoré sa na území Slovenskej republiky uplatňujú
od 25.05.2018. Základným predpokladom dosiahnutia súladu s požiadavkami Nariadenia
a zákona č. 18/2018 Z. z. je všeobecné stotožnenie sa so zámerom, ktorý tieto právne predpisy
formalizujú.

36

8 KONANIE O OCHRANE OSOBNÝCH ÚDAJOV
Účelom konania o ochrane osobných údajov je zistiť, či postupom prevádzkovateľa alebo
sprostredkovateľa došlo k porušeniu práv fyzických osôb pri spracúvaní ich osobných údajov
a v prípade zistenia nedostatkov, uložiť opatrenia na nápravu. Na konanie o ochrane osobných
údajov sa vzťahujú ustanovenia správneho poriadku. Meritórne rozhodnutie v konaní o ochrane
osobných údajov býva podkladom pre konanie o pokute, ktoré je samostatným správnym
konaním.
Ak nie je daná kompetencia úradu na konanie a rozhodnutie vo veci, najčastejšie z dôvodu, že
predmetná vec nespadá do pôsobnosti zákona, má úrad povinnosť podanie postúpiť
príslušnému správnemu orgánu. V roku 2017 úrad postúpil 8 podaní vecne príslušnému
správnemu orgánu na konanie a rozhodnutie. V roku 2018 boli celkovo postúpené 3 podania.
Úrad môže v taxatívne stanovených prípadoch uvedených v tretej hlave tretej časti zákona
návrh alebo podnet odložiť. Najčastejším prípadom odloženia je jeho neopodstatnenosť, keď
už z dôkazov poskytnutých najmä dotknutou osobou je zrejmé, že k porušeniu zákona nedošlo.
V roku 2017 odložil úrad 213 podaní a v roku 2018 bolo odložených 141 podaní.
Úrad, v rámci dozornej činnosti, vedie konanie o ochrane osobných údajov s cieľom ochrany
práv fyzických osôb pred neoprávneným zasahovaním do ich súkromného života pri spracúvaní
ich osobných údajov, pričom v ňom taktiež skúma dodržiavanie povinností podľa zákona.
Ak zistí porušenie práv dotknutej osoby alebo nesplnenie povinností pri spracúvaní osobných
údajov, rozhodnutím, ak je to dôvodné a účelné, uloží prevádzkovateľovi alebo
sprostredkovateľovi, aby v určenej lehote vykonal opatrenia na odstránenie nedostatkov
a príčin ich vzniku. V opačnom prípade konanie o ochrane osobných údajov zastaví. Konanie
o ochrane osobných údajov sa začína na návrh navrhovateľa alebo z vlastnej iniciatívy úradu.
Konanie z vlastnej iniciatívy úradu sa začína na základe podnetu podľa § 63 ods. 5 zákona,
na základe výsledkov kontroly podľa § 60 ods. 2 v spojitosti s § 63 ods. 7 zákona, ktorou boli
zistené nedostatky alebo na základe zistenia úradu z vlastnej činnosti o podozrení z porušenia
zákona, ako konanie začaté bez návrhu.
V sledovanom období rokov 2017 a 2018 začal úrad 230 správnych konaní, z ktorých 96 bolo
začatých na návrh dotknutej osoby, 50 začatých na základe podnetu, 26 začatých na základe
výsledkov kontroly, ktorou boli zistené nedostatky a 58 konaní viedol úrad z vlastnej iniciatívy
na základe podozrenia z porušenia zákona.
V roku 2017 začal úrad správne konanie na základe návrhu v 59 prípadoch, na základe podnetu
v 42 prípadoch, na základe výsledkov kontroly v 10 prípadoch a z vlastnej iniciatívy v 20
prípadoch.
V roku 2018 začal úrad správne konanie na základe návrhu v 37 prípadoch, na základe podnetu
v 8 prípadoch, na základe výsledkov kontroly v 16 prípadoch a z vlastnej iniciatívy v 38
prípadoch.

37

Prehľad spôsobov začatia konania podľa zákona
Rok

Na základe
návrhu

Na základe
podnetu

Na základe
výsledkov kontroly

Z vlastnej
iniciatívy úradu

2017

59

42

10

20

k 24.5.2018

37

8

16

38

Rozhodnutie úradu, ako správneho orgánu v prvom stupni v konaní o ochrane osobných
údajov, vychádza zo spoľahlivo zisteného stavu veci. Na tento účel je úrad v konaní o ochrane
osobných údajov oprávnený požadovať súčinnosť od kohokoľvek, pričom v hodnotenom
období rokov 2017 a 2018 úrad žiadal o súčinnosť celkovo 1 055 krát. V konaní o ochrane
osobných údajov sa vyskytlo päť prípadov kedy subjekt, od ktorého bola žiadaná súčinnosť na
ňu nereagoval a úradu ani po vyzvaní na splnenie si povinnosti v zmysle § 74 ods. 1 zákona
súčinnosť poskytnutá nebola (v daných prípadoch bolo voči subjektom iniciované konanie
o pokute).
Inštitút právneho zastúpenia bol v hodnotenom období využitý v značnom počte prípadov,
pričom výnimkou neboli ani prípady, kedy všetci účastníci konania boli zastúpení právnymi
zástupcami. Najčastejším predmetom konania o ochrane osobných údajov bolo preskúmanie,
či spracúvaním osobných údajov dotknutých osôb v IS, súčasťou ktorého boli kamery,
dochádzalo k porušovaniu ustanovení zákona. Medzi najčastejšie porušenia zákona patrilo
spracúvanie osobných údajov bez právneho základu, resp. v rozpore s právnym
základom, neoprávnené zverejňovanie všeobecne použiteľného identifikátora (rodného čísla)
ustanoveného osobitným zákonom, nedostatočná bezpečnosť spracúvania osobných údajov.

8.1 Poznatky k ochrane osobných údajov na základe konania o ochrane osobných údajov
V konaní o ochrane osobných údajov boli v hodnotenom období využívané viaceré dôkazové
prostriedky umožňujúce zistenie skutočného stavu veci, pričom za daným účelom sa pri
komplikovanejších veciach využívala popri ohliadke možnosť vykonania mimoriadnej
kontroly priamo u prevádzkovateľa alebo u sprostredkovateľa. Kontrola sa osvedčila ako
účinný prostriedok pre zisťovanie skutočného stavu, najmä pri preverovaní kamerových IS na
mieste, kde umožnila spoľahlivo určiť spôsob a jednotlivé aspekty monitorovania a na základe
toho posúdiť zásah do súkromia monitorovaných osôb. S cieľom zistenia skutočného stavu veci
súvisí aj pomerne vysoký počet žiadostí o súčinnosť, prostredníctvom ktorých boli
zabezpečované do spisových materiálov najmä listinné dôkazy. Dotknuté osoby podávali
zväčša precizované návrhy obsahujúce všetky náležitosti vyžadované zákonom, pričom len
v minimálnej miere ich bolo potrebné vyzývať na odstránenie nedostatkov podania. Len
sporadicky navrhovateľ svoj návrh na začatie konania po výzve nedoplnil.
Konanie o ochrane osobných údajov, ako typ správneho konania sa vyznačuje citlivosťou
prejednávanej problematiky, ktorá sa dotýka dodržiavania a ochrany základných práv a slobôd
v oblasti spracúvania osobných údajov. Konanie o ochrane osobných údajov je neverejným
konaním, ktoré v sebe zahŕňa viacero osobitostí, ktoré dopĺňajú, resp. rozširujú právnu úpravu
zákona č. 71/1967 Zb., prípadne tam, kde je to potrebné vylučujú aplikáciu zákona č. 71/1967
Zb. Tieto špecifiká sú dôležité z hľadiska správneho uplatňovania ochrany osobných údajov,
pričom úrad v rámci prvostupňového konania ich tam, kde to bolo vhodné a potrebné,
zohľadňoval. Takýmto osobitným inštitútom v konaní o ochrane osobných údajov je napr.

38

utajenie totožnosti navrhovateľa v prípadoch, v ktorých by mohlo dôjsť k porušeniu jeho práv
a právom chránených záujmov (ako dotknutej osoby), prípadne negatívnemu konaniu zo strany
prevádzkovateľa. Utajenie totožnosti navrhovateľa našlo svoje opodstatnenie a dotknuté osoby
v záujme svojej ochrany ho v hodnotenom období využívali napríklad pri návrhoch, ktorými
sa domáhali ochrany ich práv a právom chránených záujmov v súvislosti s výkonom ich
povolania.
V sledovanom období sa prevádzkovatelia častokrát v priebehu konania o ochrane osobných
údajov ešte pred vydaním meritórneho rozhodnutia snažili dobrovoľne odstrániť zistené
nedostatky pri spracúvaní osobných údajov, ako aj prijať účinné mechanizmy k zabezpečeniu
zákonného spracúvania osobných údajov dotknutých osôb. O prijatých a vykonaných
opatreniach na odstránenie zistených nedostatkov účastníci konania úrad v uložených lehotách
spravidla informovali, pričom nebol dôvod na začatie konania o poriadkovej pokute z dôvodu
zanedbania danej povinnosti.

39

9 SANKCIONOVANIE ZA PORUŠENIE ZÁKONA
Sankciami za porušenie zákona sú pokuta a poriadková pokuta. Sankcie sú upravené v štvrtej
hlave tretej časti zákona.

9.1 Pokuta
Konanie o uložení pokuty, ako samostatné správne konanie, vedie úrad na základe zistenia
porušenia zákona z úradnej povinnosti (ex officio). Pri ukladaní pokuty a určovaní jej výšky
prihliada úrad najmä na závažnosť, čas trvania a následky protiprávneho konania, opakovanie
takéhoto konania a na mieru ohrozenia súkromného a rodinného života a na počet dotknutých
osôb. Pokutu môže úrad popri prevádzkovateľovi a sprostredkovateľovi uložiť aj inému
subjektu (napr. za neposkytnutie súčinnosti, porušenie povinnosti mlčanlivosti, poskytnutie
nepravdivých osobných údajov). Najmä z hľadiska závažnosti protiprávneho konania zákon
vymedzuje prípady kedy úrad k uloženiu povinnosti obligatórne pristúpi a kedy má možnosť
s prihliadnutím aj na ďalšie skutočnosti pokutu neuložiť.
V roku 2017 úrad právoplatne uložil 20 pokút v súhrnnej výške 27 800,- Eur a vybral celkovo
36 860,47 Eur (pokuty uložené v roku 2016 a zaplatené v roku 2017). Priemerná pokuta za rok
2017 bola vo výške cca 1 390,- Eur. Najnižšiu pokutu vo výške 300,- Eur úrad uložil
za porušenie povinnosti postupovať v súlade s technickými, organizačnými a personálnymi
opatreniami prijatými prevádzkovateľom. Najvyššiu pokutu vo výške 5 000,- Eur uložil úrad
prevádzkovateľovi za neoprávnené zverejnenie všeobecne použiteľného identifikátora väčšieho
počtu dotknutých osôb.
V roku 2018 úrad za porušenie zákona právoplatne uložil 37 pokút v súhrnnej výške 89 800,Eur. V roku 2018 vybral úrad na pokutách celkovo 93 000,07 Eur k dátumu uzávierky správy
(17.9.2018), do 24.5.2018 úrad na pokutách vybral 22 450,00 Eur. Priemerná pokuta za rok
2018 bola vo výške 2 427,- Eur. Najnižšiu pokutu vo výške 150,- Eur úrad uložil
prevádzkovateľovi za neposkytnutie súčinnosti. Najvyššiu pokutu úrad právoplatne uložil
vo výške 40 000,- Eur prevádzkovateľovi za porušenie bezpečnosti spracúvania osobných
údajov. V jednom prípade požiadal prevádzkovateľ o možnosť platiť uloženú pokutu
v splátkach. S prihliadnutím na odôvodnenosť úrad žiadosti prevádzkovateľa vyhovel.
Prehľad uložených a vybratých pokút v sledovanom období

Rok

Počet
pokút

Celková výška
právoplatne uložených
pokút v Eurách

Priemerná výška
pokuty zaokrúhlená
na celé Euro nahor

Celkovo vybraté na
pokutách v Eurách

2017

20

27 800,-

1390

36 860,47

2 427

k 24.5.2018 bolo
vybratých na pokutách
22 450,00
k dátumu uzávierky
správy (17.9.2018) to
bolo 93 000,07

2018

37

89 800,-

40

Pokuta, ako druh sankcie, plnila v hodnotenom období predovšetkým represívnu a preventívnu
funkciu. Pri jej ukladaní úrad okrem iného zohľadňoval postavenie subjektu a jeho činnosť, ako
aj dopad výšky pokuty na jeho ďalšiu existenciu. V súvislosti s ukladaním pokút počas
hodnoteného obdobia za porušenie zákona možno konštatovať, že uložené pokuty nemali
likvidačné dopady.

9.2 Poriadková pokuta
Poriadkovú pokutu môže úrad uložiť výlučne prevádzkovateľovi alebo sprostredkovateľovi.
Poriadkovú pokutu, ktorá slúži na zabezpečenie dôstojného a nerušeného priebehu dozornej
činnosti úradu, resp. ako sankcia za nesplnenie niektorých povinností uložených v konaní
o ochrane osobných údajov nebolo v roku 2017 potrebné uložiť, pričom v roku 2018 boli
uložené dve poriadkové pokuty vo výške 200,- Eur a 1 000,- Eur za neposkytnutie súčinnosti
požadovanej kontrolným orgánom.

9.3 Vybrané prípady z dozornej činnosti úradu
9.3.1 Odloženia
9.3.1.1 Likvidácia osobných údajov dotknutej osoby
Úradu bol v roku 2017 doručený návrh dotknutej osoby smerujúci proti prevádzkovateľovi,
ktorý mal porušiť ustanovenia zákona tým, že osobné údaje dotknutej osoby spracúvané
v súvislosti s uzatvorením príkaznej zmluvy bez zbytočného odkladu nezlikvidoval, ale uložil
do archívu.
Podľa ustanovenia § 17 ods. 1 zákona je prevádzkovateľ po splnení účelu spracúvania povinný
bez zbytočného odkladu zabezpečiť likvidáciu osobných údajov. Odsek 1 sa podľa § 17 ods. 2
zákona nepoužije, ak osobné údaje sú súčasťou registratúrneho záznamu. V takom prípade
prevádzkovateľ zabezpečuje likvidáciu registratúrneho záznamu podľa osobitného predpisu.
Preskúmaním podkladov a dôkazov sústredených pri preverovaní predmetnej veci úrad zistil,
že prevádzkovateľ s dotknutou osobou uzatvoril príkaznú zmluvu podľa § 724 a nasl. zákona
č. 40/1964 Zb. Občiansky zákonník v znení neskorších predpisov, ktorej predmetom bolo
uskutočnenie potrebných úkonov spojených s uplatnením nárokov dotknutej osoby na náhradu
škody vyplývajúcej zo škodovej udalosti. Prevádzkovateľ tak likvidáciu osobných údajov
dotknutej osoby spracúvaných na daný účel zabezpečuje podľa osobitného predpisu. Úrad na
základe zistených skutočností návrh na začatie konania odložil.
9.3.1.2 Zverejňovanie osobných údajov v oznámení o mieste uloženia písomnosti
Úrad prijal v prvom polroku 2018 podanie dotknutej osoby, ktorá zistila prostredníctvom
internetového vyhľadávača Google, že jej osobné údaje v rozsahu meno, priezvisko, rok
narodenia, trvalé bydlisko sú verejne prístupné na internete vo zverejňovanom ozname mesta
o mieste uloženia písomnosti, na ktorom si môže osobne vyzdvihnúť adresovanú písomnosť.
Monitorovaním nájdených internetových odkazov bolo úradom zistené, že písomnosť vo veci
oznámenia o mieste uloženia písomnosti bola zverejnená mestom na jeho oficiálnej internetovej
stránke v časti úradná tabuľa a jednalo sa o oznámenie, ktoré malo byť vyvesené po dobu 15
dní. Údaje, ktoré boli v oznámení zverejnené boli vyhodnotené, ako osobné údaje fyzickej
osoby v zmysle ustanovenia § 4 ods. 1 zákona. Úrad podanie fyzickej osoby vyhodnotil ako
návrh na začatie konania o ochrane osobných údajov voči mestu ako prevádzkovateľovi.

41

Vo vzťahu k predmetu návrhu bolo mesto povinné disponovať právnym základom
zverejňovania osobných údajov, dodržiavať zásady spracúvania osobných údajov,
predovšetkým po skončení účelu zverejňovania osobných údajov ich zlikvidovať.
Z dôvodu posúdenia predmetnej veci úrad vyzval mesto na súčinnosť. Z odpovede mesta
vyplývalo a bolo zároveň preukázané, že mesto požiadal súdny exekútor o poskytnutie
súčinnosti v zmysle osobitného zákona, ktorým je zákon č. 233/1995 Z. z. o súdnych exekútoroch
a exekučnej činnosti (Exekučný poriadok) a o zmene a doplnení niektorých zákonov (ďalej len
„exekučný zákon“), ktorý upravuje povinnosť tretích osôb poskytovať súčinnosť súdnemu
exekútorovi v potrebnom rozsahu. Súdny exekútor požiadal mesto o doručenie písomnosti
povinnému – fyzickej osobe, nakoľko sa tento v mieste svojho trvalého bydliska nezdržiaval.
Písomnosť adresovaná fyzickej osobe bola vložená v obálke s doručenou do vlastných rúk. Mesto
na základe uvedenej skutočnosti a povinnosti poskytnúť súčinnosť súdnemu exekútorovi
oznámilo fyzickej osobe uloženie písomnosti súdneho exekútora vyvesením oznamu na svojej
on line úradnej tabuli. Na účely oznámenia o uložení úradnej zásielky a jej doručenia bolo
mesto oprávnené spracúvať, tzn. zverejniť osobné údaje fyzickej osoby v rozsahu identifikácie
adresáta úradnej zásielky, ktorá sa mala doručiť. Po skončení účelu spracúvania osobných
údajov bolo mesto povinné ukončiť zverejňovanie osobných údajov vo vyvesenom oznámení.
Úrad preveril, či došlo k zveseniu oznamu z on line úradnej tabule, a teda aj k ukončeniu
zverejňovania osobných údajov fyzickej osoby na uvedený účel.
Na základe vyhodnotenia zhromaždených podkladov a posúdenia danej veci vo vzťahu
k zákonu, úrad návrh dotknutej osoby vyhodnotil ako zjavne neopodstatnený, nakoľko mesto
bolo oprávnené zverejniť osobné údaje dotknutej osoby v nevyhnutnom rozsahu meno,
priezvisko, rok narodenia, adresa trvalého bydliska na účely oznámenia o mieste uloženia
úradnej poštovej zásielky z dôvodu jej doručovania povinnému v exekučnom konaní. Úrad
preto návrh na začatie konania odložil.
9.3.1.3 Informačná povinnosť pri výkone petičného práva
Úrad v roku 2018 posudzoval podnet, podľa ktorého organizátor petície pri získavaní osobných
údajov osôb podporujúcich petíciu neplnil povinnosť oznámiť dotknutým osobám informácie
podľa § 15 ods. 1 zákona. Úrad konštatoval, že osobné údaje podporovateľov petície boli
spracúvané podľa § 10 ods. 2 zákona, teda na základe osobitného zákona, ktorým bol v danom
prípade zákon č. 85/1990 Zb. o petičnom práve v znení neskorších predpisov, v rozsahu
a spôsobom, ktorý ustanovuje zákon o petičnom práve. Nakoľko podľa § 15 ods. 3 zákona sa
povinnosť oznamovať dotknutej osobe informácie podľa § 15 ods. 1 zákona nevzťahuje na
spracúvanie osobných údajov podľa § 10 ods. 2 zákona, úrad posúdil podnet ako zjavne
neopodstatnený a odložil ho.
9.3.1.4 Zasielanie marketingových ponúk
V roku 2018 ústne podala dotknutá osoba návrh na začatie konania o ochrane osobných údajov,
ktorého obsahom bolo podozrenie, že prevádzkovateľ, ktorý je poskytovateľom peňažných
pôžičiek, spracúva osobné údaje navrhovateľa na marketingové účely bez právneho základu.
Navrhovateľ uviedol, že bol v minulosti klientom prevádzkovateľa a napriek tomu, že už ním
niekoľko rokov nie je, prevádzkovateľ mu na jeho poštovú adresu opakovanie zasiela ponuky
na poskytnutie pôžičky. Navrhovateľ ďalej tvrdil, že sa na prevádzkovateľa viackrát
telefonicky a emailom obrátil so žiadosťou o ukončenie spracúvania jeho osobných údajov
na marketingové účely, avšak bezvýsledne.

42

Úrad preskúmaním podkladov a dôkazov sústredených pri preverovaní predmetnej veci zistil,
že prevádzkovateľ spracúval osobné údaje navrhovateľa na marketingové účely na základe
súhlasu navrhovateľa, ktorý poskytol vo Vyhlásení o poučení o ochrane osobných údajov
z roku 2012, ktoré bolo súčasťou Zmluvy o spotrebiteľskom úvere, ktorú navrhovateľ uzavrel
s prevádzkovateľom v roku 2012. Z predloženej kópie predmetného vyhlásenia vyplývalo,
že prevádzkovateľ získal osobitný, samostatný, od súhlasu so zmluvou o spotrebiteľskom úvere
oddelený súhlas navrhovateľa so spracúvaním jeho osobných údajov na vopred stanovený účel.
Navrhovateľ prevádzkovateľovi udelil súhlas na spracúvanie svojich osobných údajov na účely
informovania o produktoch a službách na ním poskytnuté adresy na dobu 10 rokov odo dňa
splnenia záväzkov voči prevádzkovateľovi. Vzhľadom na dátum uzatvorenia Zmluvy
o spotrebiteľskom úvere bolo zrejmé, že platnosť udeleného súhlasu mohla uplynúť najskôr
v roku 2022. Prevádzkovateľ preto spracúval osobné údaje navrhovateľa na účely zasielania
ponúk na poskytnutie pôžičky v súlade s § 9 ods. 1 zákona, pričom právnym základom tohto
spracúvania osobných údajov bol súhlas navrhovateľa podľa § 11 ods. 1 zákona.
V zmysle § 28 ods. 6 a § 29 ods. 3 zákona bol navrhovateľ povinný svoju žiadosť o blokovanie,
resp. likvidáciu osobných údajov po odvolaní súhlasu, resp. ukončení účelu spracúvania
adresovať prevádzkovateľovi v určitej forme – písomne alebo ústne do zápisnice, pričom
žiadosť urobenú elektronickými prostriedkami bol povinný doplniť do troch dní. Navrhovateľ
svoju žiadosť o ukončenie spracúvania osobných údajov adresoval prevádzkovateľovi
telefonicky a mailom. Prevádzkovateľ v zmysle zákona nebol povinný vyhovieť žiadosti
v takejto forme. Prevádzkovateľ preto pri vybavovaní žiadosti navrhovateľa o ukončenie
zasielania marketingových ponúk postupoval v súlade so zákonom. Prevádzkovateľ uviedol,
že eviduje požiadavku navrhovateľa na výmaz a odvolanie súhlasu so spracúvaním jeho
osobných údajov, na základe čoho už zrušil zasielanie reklamných ponúk navrhovateľovi, a to
napriek tomu, že žiadosť nebola podaná vo forme predpokladanej zákonom. Úrad nezistil
porušenie zákona, doručený návrh ako zjavne neopodstatnený preto odložil.
9.3.2 Konania
9.3.2.1 Porušenie ochrany osobných údajov pri darovaní vyradeného počítača inej osobe
Úrad prijal v prvom polroku 2017 podanie navrhovateľky, ktorá sa dozvedela, že žiačka školy
v darovanom počítači od obce objavila dokumenty týkajúce sa pedagogických zamestnancov,
konkrétne aj platový výmer navrhovateľky. Navrhovateľka nadobudla podozrenie, že získané
informácie o výške jej platu a jej osobné údaje boli neoprávnene spracúvané, a tak bolo
poškodené jej dobré meno. K podaniu boli priložené aj relevantné dôkazy o tom, že vyradený
a darovaný počítač žiačke školy obsahuje jej osobné údaje v platovom výmere. Podanie bolo
podľa obsahu vyhodnotené ako návrh na začatie konania o ochrane osobných údajov. Úrad pre
dôvodné porušenie zákona začal vo veci konanie na návrh voči obci a škole. Úrad v začatom
konaní vydal predbežné opatrenie podľa § 43 ods. 1 písm. b) správneho poriadku, ktorým uložil
obci povinnosť uchovať dáta, ktoré sa nachádzajú v počítači darovanom obcou žiačke školy,
ktorý sa mal toho času už nachádzať v počítačovej učebni školy. Dôkazmi potrebnými pre
preskúmanie predmetu konania boli okrem iného aj dáta, ktoré boli obsahom záznamového
zariadenia počítača. Úrad na zabezpečenie a nezmarenie účelu vedeného konania považoval
za potrebné záznamové zariadenie predmetného počítača riadne uchovať, najmä aby nedošlo
k likvidácii, k strate alebo inému znehodnoteniu jeho obsahu. Pre zistenie skutočného stavu
veci úrad žiadal o súčinnosť obec a školu.

43

Za bezpečnosť osobných údajov zodpovedá prevádzkovateľ. Prevádzkovateľ je povinný
chrániť spracúvané osobné údaje pred ich poškodením, zničením, stratou, zmenou,
neoprávneným prístupom a sprístupnením, poskytnutím alebo zverejnením, ako aj pred
akýmikoľvek inými neprípustnými spôsobmi spracúvania. Na tento účel prijme primerané
technické, organizačné a personálne opatrenia zodpovedajúce spôsobu spracúvania osobných
údajov, pričom berie do úvahy najmä použiteľné technické prostriedky, dôvernosť a dôležitosť
spracúvaných osobných údajov, ako aj rozsah možných rizík, ktoré sú spôsobilé narušiť
bezpečnosť alebo funkčnosť IS.
Zo zhromaždených podkladov mal úrad zistené a preukázané, že obec žiačke školy poskytla
počítač za účelom nacvičovania počítačových zručností. Malo sa jednať o starý nepotrebný
počítač nachádzajúci sa v archíve, už vyradený, pričom obcou mala byť urobená kontrola
vyradených počítačov a v dobrej viere, že všetky údaje sú z počítača vymazané, bol tento počítač
odovzdaný žiačke. Úrad mal z listinných dôkazov preukázané, že záznamové zariadenie
vyradeného počíta obsahovalo pracovné dokumenty školy s osobnými údajmi.
Úrad na základe podkladov zhromaždených v konaní konštatoval, že obec porušila § 19 ods. 1
zákona nesplnením si povinnosti chrániť spracúvané osobné údaje navrhovateľky
v dokumentoch školy nachádzajúcich sa vo vyradenom počítači obce odovzdanom žiačke
školy, pred ich neoprávneným prístupom a sprístupnením tretím osobám neprijatím
primeraných bezpečnostných opatrení zodpovedajúcich spôsobu spracúvania týchto osobných
údajov. Úrad vzhľadom na zistené pochybenie uložil obci opatrenia pre zabezpečenie ochrany
osobných údajov fyzických osôb nájdených vo vyradenom počítači až po dobu do ich likvidácie.
Konanie začaté voči škole úrad zastavil, nakoľko bolo preukázané, že počítač s dokumentmi,
obsahom ktorých boli aj osobné údaje, vlastnila, používala, vyradila z evidencie obec, ktorá
zároveň neprijala primerané opatrenia na zabezpečenie ochrany osobných údajov dotknutých
osôb.
9.3.2.2 Spracúvanie osobných údajov po odvolaní súhlasu
Úrad v roku 2017 viedol konanie o ochrane osobných údajov na návrh navrhovateľa, ktorý
namietal, že prevádzkovateľ neukončil spracúvanie jeho osobných údajov napriek tomu,
že navrhovateľ odvolal svoj súhlas so spracúvaním. Úrad zistil, že v danom prípade je
spracúvanie osobných údajov nevyhnutné na plnenie zmluvy, v ktorej vystupuje navrhovateľ
ako jedna zo zmluvných strán, preto prevádzkovateľ nemohol splniť požiadavku navrhovateľa
z dôvodu, že namietané osobné údaje spracúval na základe § 10 ods. 3 písm. b) zákona bez
súhlasu dotknutej osoby a v tomto zmysle práva navrhovateľa porušené neboli. Úrad zároveň
zistil, že prevádzkovateľ určil podmienky spracúvania osobných údajov tak, že štandardne
získaval súhlas so spracúvaním osobných údajov aj vo vzťahu k takému spracúvaniu, ktoré
realizoval na odlišnom právnom základe, ako je súhlas dotknutej osoby, ako tomu bolo
aj v prípade navrhovateľa, ktorý udelil prevádzkovateľovi súhlas so pracúvaním osobných
údajov, na ktoré zákon súhlas nevyžadoval a pri ktorom prevádzkovateľ nemohol zabezpečiť
uplatnenie práv, ktoré zákon priznáva dotknutej osobe vo vzťahu k spracúvaniu osobných
údajov na základe súhlasu.
Úrad konštatoval, že prevádzkovateľ týmto postupom uvádzal dotknuté osoby do omylu
a obmedzil ich právo na transparentné spracúvanie osobných údajov, čím porušil § 6 ods. 2
písm. b) zákona. Úrad rozhodnutím uložil prevádzkovateľovi opatrenia na odstránenie
zistených nedostatkov.

44

9.3.2.3 Doručovanie písomností obsahujúcich osobitnú kategóriu osobných údajov
Úrad v roku 2017 viedol konanie o ochrane osobných údajov na základe návrhu dotknutej
osoby vo veci podozrenia z porušenia bezpečnosti spracúvania osobných údajov
prostredníctvom zaslania listu obsahujúceho osobitnú kategóriu osobných údajov dotknutej
osoby obyčajnou listovou zásielkou. V záujme objektívneho zistenia úplného a skutočného
stavu veci bola u prevádzkovateľa vykonaná mimoriadna kontrola spracúvania osobných
údajov.
Prevádzkovateľ vychádzal z predpokladu, že každá listová zásielka je od momentu jej
odovzdania na odbernom mieste chránená poštovým tajomstvom v zmysle § 32 ods. 2 písm. g)
zákona č. 324/2011 Z. z. o poštových službách a o zmene a doplnení niektorých zákonov
v znení neskorších predpisov (ďalej len „zákon o poštových službách“) a zároveň poštovým
tajomstvom v zmysle jeho definície v § 10 zákona o poštových službách, čl. 22 zákona
č. 460/1992 Zb. Ústava Slovenskej republiky v znení neskorších predpisov a § 196 zákona
č. 300/2005 Z. z. Trestný zákon v znení neskorších predpisov.
Poštové podmienky subjektu poskytujúceho poštové služby podľa zákona o poštových
službách ustanovujú, že daný subjekt nezodpovedá za únik informácií a údajov o zásielkach
a o obsahu zásielok, ak je možnosť ich priameho prečítania, rozmnoženia alebo iného
nechráneného získania pred ich podaním od odosielateľa alebo po ich dodaní adresátovi.
Z uvedeného vyplýva, že je na zvážení odosielateľa, aby ohodnotil dôvernosť obsahu
prepravovanej zásielky a podľa toho zvolil primeraný druh poštovej zásielky,
t.j. zodpovedajúcu službu, ktorú mu subjekt poskytujúci poštové služby podľa zákona
o poštových službách poskytne.
Prevádzkovateľ je pri spracúvaní osobných údajov povinný postupovať tak, aby chránil
spracúvané osobné údaje a okrem iného zamedzil neoprávnenému prístupu, sprístupneniu alebo
poskytnutiu osobných údajov. Na tento účel je povinný prijať primerané bezpečnostné
opatrenia, ktoré zahŕňajú všetky oblasti, ktoré majú alebo môžu mať vplyv na spracúvané
osobné údaje a ich bezpečnosť. Bezpečnostné opatrenia musia zohľadňovať konkrétne
podmienky, v ktorých prevádzkovateľ osobné údaje spracúva, v tomto prípade vrátane
bezpečného doručovania zásielok obsahujúcich osobitnú kategóriu osobných údajov, a ktorých
doručovanie súvisí s činnosťou prevádzkovateľa.
V konaní bolo zistené, že prevádzkovateľ neprijal primerané bezpečnostné opatrenia
v súvislosti so spracúvaním osobitnej kategórie osobných údajov dotknutých osôb (klientov)
pri doručovaní listovou zásielkou, a teda pri prijímaní primeraných bezpečnostných opatrení
postupoval v rozpore s ustanovením § 19 ods. 1 zákona, pretože bol povinný na účely ochrany
spracúvaných osobných údajov pred ich poškodením, zničením, stratou, zmenou,
neoprávneným prístupom a sprístupnením, poskytnutím alebo zverejnením prijať primerané
technické, organizačné a personálne opatrenia zodpovedajúce spôsobu spracúvania osobných
údajov, berúc do úvahy použiteľné technické prostriedky, dôvernosť a dôležitosť spracúvaných
osobných údajov ako aj rozsah možných rizík.
Úrad uložil prevádzkovateľovi opatrenia na nápravu zistených nedostatkov a príčin ich vzniku
a nariadil prevádzkovateľovi prijať primerané technické, organizačné a personálne opatrenia
zodpovedajúce spôsobu spracúvania osobných údajov v súvislosti so spracúvaním osobitnej
kategórie osobných údajov dotknutých osôb pri doručovaní, prijaté opatrenia zdokumentovať
a o prijatých opatreniach poučiť oprávnené osoby.

45

9.3.2.4 Podmieňovanie nákupu v e-shope udelením súhlasu na marketing
Úrad v roku 2017 viedol konanie o ochrane osobných údajov na základe podnetu vo veci
podozrenia z porušenia ustanovení zákona pri prevádzkovaní e-shopu. Obsahom podnetu bolo
tvrdenie, že prevádzkovateľ podmieňuje nákup na svojej internetovej stránke registráciu,
pričom pre úspešné dokončenie tejto registrácie musí kupujúci udeliť súhlas so spracovaním
svojich osobných údajov na marketingové účely.
Na základe informácií, podkladov a dôkazov sústredených v priebehu konania o ochrane
osobných údajov úrad zistil, že ak kupujúci pri registrácii na internetovej stránke
prevádzkovateľa vyplní všetky požadované informácie, ale nevyznačí políčko, ktorým
prevádzkovateľovi udeľuje súhlas so spracovaním osobných údajov v rozsahu registrácie
na marketingové účely, po kliknutí na tlačidlo „Registrácia“ sa vymaže overenie, že kupujúci
„nie je robot“ a kupujúci ostáva na stránke registračného formulára. Registrácia, ktorá je
podmienkou nákupu na internetovej stránke prevádzkovateľa, je tak úspešná až vtedy, keď
kupujúci vyznačí súhlas so spracovaním svojich osobných údajov na marketingové účely.
Prevádzkovateľ na žiadosť úradu uviedol, že registrácia mala byť možná aj bez udelenia súhlasu
so spracovaním osobných údajov na účely ďalšieho marketingového spracovania, pričom
k nastaveniu nesprávneho systému registrácie malo dôjsť z dôvodu nesprávneho nastavenia
služby (technická chyba).
Podľa § 11 ods. 3 zákona si prevádzkovateľ súhlas dotknutej osoby nesmie vynucovať a ani
podmieňovať hrozbou odmietnutia zmluvného vzťahu, služby, tovaru alebo povinnosti
ustanovenej prevádzkovateľovi právne záväzným aktom Európskej únie, medzinárodnou
zmluvou, ktorou je Slovenská republika viazaná, alebo zákonom. Prevádzkovateľ porušil
ustanovenie § 11 ods. 3 zákona, keď za účelom úspešného ukončenia registrácie vyžadoval od
kupujúcich vyznačenie súhlasu so spracovaním osobných údajov na marketingové účely, čím
dochádzalo k vynucovaniu, prípadne podmieňovaniu súhlasu dotknutých osôb hrozbou
odmietnutia zmluvného vzťahu, keďže nemožnosť registrovať sa na internetovej stránke
prevádzkovateľa mala v konečnom dôsledku za následok znemožnenie nákupu
u prevádzkovateľa. Nezáleží pri tom, či išlo o úmyselné konanie alebo o technickú chybu.
Prevádzkovateľ v priebehu konania o ochrane osobných údajov systém nastavenia registrácie
neupravil, preto mu úrad uložil opatrenie na nápravu zistených nedostatkov a príčin ich vzniku
a nariadil mu zabezpečiť, aby registrácia na jeho internetovej stránke bola možná
aj bez vyznačenia súhlasu so spracúvaním osobných údajov na marketingové účely.
9.3.2.5 Sprístupnenie osobných údajov v návrhoch pracovných zmlúv hromadne
rozposlaných elektronickou poštou
Úrad prijal podanie dotknutej osoby vo veci neoprávneného sprístupnenia osobných údajov
v návrhoch pracovných zmlúv, ktoré mali byť rozposlané zamestnancom prevádzkovateľa
hromadne na ich pracovné e-mailové adresy. V návrhu sa uvádzalo, že hromadne rozposlané
návrhy zmlúv elektronickou poštou obsahovali osobné údaje zamestnancov prevádzkovateľa
vrátane údajov o plate. Podanie bolo vyhodnotené ako návrh na začatie konania o ochrane
osobných údajov. Navrhovateľ žiadal úrad v zmysle § 63 ods. 4 zákona o utajenie svojej
totožnosti.
Pre zistenie skutočného stavu veci vyzval úrad prevádzkovateľa o súčinnosť. Prevádzkovateľ
spracúval osobné údaje zamestnancov na účely personálnej a mzdovej agendy a osobné údaje
dotknutých osôb boli spracúvané prostredníctvom fyzických osôb, ktoré mali v zmysle zákona

46

postavenie oprávnených osôb. V konkrétnom prípade mali prístup k osobným údajom
spracúvaným na dané účely dve oprávnené osoby prevádzkovateľa, ktoré boli preukázateľne
poučené o právach, povinnostiach a zodpovednosti podľa zákona pri vykonávaní
spracovateľských operácií s osobnými údajmi dotknutých osôb spracúvaných na účely
personálnej a mzdovej agendy.
Úrad mal preukázané, že jedna z oprávnených osôb zaslala elektronicky zo svojho e-mailu
prostredníctvom prílohy WORD dokumentu pracovné zmluvy 53 dotknutých osôb vrátane ich
osobných údajov meno, priezvisko, bydlisko, rodné číslo, základná mzda platná pri podpise
zmluvy, čím došlo k neoprávnenému sprístupneniu osobných údajov dotknutých osôb vrátane
osobitnej kategórie osobných údajov (rodné číslo) väčšej skupine zamestnancov
prevádzkovateľa.
Úrad konštatoval, že práva dotknutých osôb, ktorých pracovné zmluvy boli zaslané
v e-mailovej komunikácii neboli porušené systematickým postupom prevádzkovateľa pri
spracúvaní ich osobných údajov a ani následkom porušenia či zanedbania základných
povinností prevádzkovateľa v oblasti personálnej bezpečnosti. Postup, ktorým došlo
k neoprávnenému sprístupneniu osobných údajov dotknutých osôb (zamestnancov), bol
obmedzený na jednotlivú spracovateľskú operáciu, ktorú vykonala oprávnená osoba v rozpore
s poučením o jej právach a povinnostiach pri spracúvaní osobných údajov a v rozpore
s vnútornými predpismi prevádzkovateľa. Úrad mal zároveň zistené, že prevádzkovateľ
uvedený prípad vyhodnotil, zaevidoval ako bezpečnostný incident a prešetril. Skutočnosť, že
zamestnanec prevádzkovateľa v danom prípade konal v rozpore s poučením oprávnenej osoby
nezbavuje prevádzkovateľa objektívnej zodpovednosti zaručiť bezpečnosť spracúvaných
osobných údajov podľa § 19 ods. 1 zákona. Za bezpečnosť osobných údajov zodpovedá
prevádzkovateľ.
Na základe zhromaždených podkladov úrad konštatoval porušenie ustanovenia § 19
ods. 1 zákona tým, že jeho zamestnanec – oprávnená osoba, poslala elektronicky skupine
zamestnancov prevádzkovateľa ako súčasť prílohy e-mailu o pracovných zmluvách aj pracovné
zmluvy 53 dotknutých osôb s ich osobnými údajmi, čím prevádzkovateľ porušil povinnosť
chrániť spracúvané osobné údaje pred ich neoprávneným sprístupnením. Na základe zisteného
pochybenia prevádzkovateľovi uložil opatrenie na odstránenie zistených nedostatkov a príčin
ich vzniku ako aj povinnosť písomne informovať úrad o ich splnení. Nadväzne na konštatované
porušenie ustanovenia § 19 ods. 1 zákona úrad inicioval v druhom polroku 2017 konanie
o uložení pokuty, v ktorom bola prevádzkovateľovi uložená pokuta za zistené pochybenie.
9.3.2.6 Zverejnenie všeobecne použiteľného identifikátora
Úrad v roku 2017 na základe doručeného podnetu viedol konanie o ochrane osobných údajov
vo veci podozrenia z porušenia ustanovení zákona pri zverejňovaní povinne zverejňovaných
objednávok na internetovej stránke prevádzkovateľa – obce. Obsahom podnetu bolo tvrdenie,
že prevádzkovateľ v rámci údajov o štyroch povinne zverejňovaných objednávkach, ako aj
v rámci textu samotných objednávok vo formáte .pdf zverejnil ako IČO rodné číslo dotknutej
fyzickej osoby, ktorá vystupovala ako dodávateľ.
Na základe informácií, podkladov a dôkazov sústredených v priebehu konania o ochrane
osobných údajov úrad zistil, že rodné číslo dotknutej osoby prevádzkovateľ zverejnil ako IČO
z dôvodu, že v informačnom systéme, ktorý prevádzkovateľ používal na zverejňovanie
objednávok, bolo pri zadávaní nového dodávateľa do databázy potrebné zadať IČO alebo rodné

47

číslo. Bez zadania týchto údajov systém neumožnil registráciu dokončiť. Prevádzkovateľ preto
žiadal osoby, ktoré nemali pridelené IČO, o poskytnutie súhlasu so spracúvaním a zverejnením
ich osobných údajov (vrátane rodného čísla) na internetovej stránke. Prevádzkovateľ
po upozornení úradom preveril možnosti informačného systému a zistil, že správca systému
nepoučil zamestnancov prevádzkovateľa, že keby pri zadávaní rodného čísla použili lomku,
rodné číslo by nebolo zverejnené.
Prevádzkovateľ, obec, bol na základe § 5b zákona č. 211/2000 Z. z. povinný zverejňovať
taxatívne vymedzené údaje o vyhotovených objednávkach, okrem iného aj meno, priezvisko,
adresu trvalého pobytu dodávateľa – fyzickej osoby a identifikačné číslo dodávateľa, ak ho má
pridelené. Zákon č. 211/2000 Z. z. ani žiaden iný predpis však nestanovoval povinnosť
prevádzkovateľa zverejniť v rámci údajov o vyhotovených objednávkach a dodávateľoch
aj rodné čísla dodávateľa. Právnym základom zverejnenia rodného čísla dotknutej osoby
v zmysle ustanovenia § 9 ods. 1 zákona nemohol byť ani súhlas dotknutej osoby, napriek tomu,
že prevádzkovateľ dokonca disponoval súhlasom dotknutej osoby so zverejnením jej rodného
čísla. Podľa § 13 ods. 2 druhá veta zákona zverejňovať všeobecne použiteľný identifikátor, t. j.
rodné číslo, sa zakazuje. Tento zákaz je absolútny a nemôže byť prelomený ani udelením
súhlasu dotknutej osoby na zverejnenie jej rodného čísla. Zákon takúto výnimku neupravuje.
Prevádzkovateľ porušil ustanovenie § 13 ods. 2 zákona, keď na svojej internetovej stránke
zverejnil rodné číslo dotknutej osoby. Prevádzkovateľ v priebehu konania o ochrane osobných
údajov zverejnené rodné číslo odstránil. Úrad preto prevádzkovateľovi uložil opatrenie
na nápravu zistených nedostatkov a príčin ich vzniku len v časti týkajúcej sa ďalších
nedostatkov zistených v priebehu konania o ochrane osobných údajov, ktorými bolo porušenie
povinnosti poučiť oprávnené osoby, ktoré zverejňovali údaje o povinne zverejňovaných
objednávkach na internetovej stránke prevádzkovateľa, o povinnosti anonymizovať rodné číslo
pred zverejnením príslušných dokumentov.
9.3.2.7 Sprístupnenie osobných údajov v kópiách dokumentov zaslaním na nesprávnu
adresu
Úrad v prvom polroku 2018 prijal podanie dotknutej osoby smerované voči banke, resp. jej
pobočke, ktoré vyhodnotil podľa obsahu ako návrh na začatie konania o ochrane osobných
údajov. Navrhovateľka z titulu súdom ustanoveného opatrovníka syna žiadala písomnou
žiadosťou v pobočke banky o zmeny v disponovaní s účtom jej syna, pričom prílohou žiadosti
boli kópie dokumentov obsahujúcich jej osobné údaje a osobné údaje jej syna. Navrhovateľka
následne zistila, že jej žiadosť vrátane dokumentov s osobnými údajmi k žiadosti priložených
boli zaslané neoprávnene inej spoločnosti, ktorá ju preto telefonicky kontaktovala za účelom
zisťovania dôvodu ich doručenia. Zamestnanec spoločnosti jej mal počas telefonického hovoru
oznámiť, že dokumenty spoločnosti nepatria a následne ich aj navrhovateľke na jej adresu
vrátila.
Úrad začal konanie na návrh voči banke vo veci preverenia postupu jej pobočky pri spracúvaní
osobných údajov navrhovateľky a jej syna. V predmetnom konaní úrad vyzval banku ako aj
spoločnosť, ktorej mali byť dokumenty navrhovateľky neoprávnene pobočkou banky zaslané,
na súčinnosť. Banka spracúvala osobné údaje navrhovateľky a jej syna ako klientov vo svojom
ISOU na účely poskytovania bankových služieb v zmysle osobitného zákona. Osobné údaje
dotknutých osôb boli spracúvané na pobočke banky prostredníctvom zamestnancov banky,
a teda oprávnených osôb, ktoré banka ako prevádzkovateľ preukázateľne poučila o právach
a povinnostiach pri spracúvaní osobných údajov. Oprávnené osoby svojim podpisom potvrdili aj

48

to, že boli poučené o povinnosti chrániť osobné údaje pred ich zneužitím alebo ich sprístupnením
neoprávneným osobám. Úrad mal však zistené, že pri zaslaní kópie žiadosti navrhovateľky vrátane
príloh došlo k pochybeniu oprávnenou osobou pobočky banky, ktorá v internom zozname
kontaktov banky nesprávne dohľadala adresu doručenia a kópie dokumentov s osobnými údajmi
navrhovateľky a jej syna boli následne omylom zaslané inej spoločnosti, ktorá bola dcérskou
spoločnosťou banky, avšak osobné údaje klientov banky nespracúvala. V súvislosti s pochybením
oprávnenej osoby bolo v konaní konštatované, že prevádzkovateľ porušil povinnosť chrániť
spracúvané osobné údaje dotknutých osôb pred ich neoprávneným sprístupnením ustanovenú
v § 19 ods. 1 zákona. Úrad nadväzne na zistené a preukázané skutočnosti uložil
prevádzkovateľovi opatrenia na odstránenie zistených nedostatkov a príčin ich vzniku.

49

10 OPRAVNÉ PROSTRIEDKY A ROZHODOVANIE O NICH
Voči rozhodnutiu úradu vo veci konania o ochrane osobných údajov, voči rozhodnutiu
o uložení pokuty ako aj voči rozhodnutiu o nesprístupnení informácie resp. rozhodnutiu
o nesprístupnení informácie sčasti možno podať opravný prostriedok – rozklad, pričom
sa subsidiárne uplatňujú ustanovenia o opravných prostriedkoch stanovené v správnom
poriadku. O podaných opravných prostriedkoch rozhoduje predsedníčka úradu na základe
odporúčaní rozkladovej komisie.
Predsedníčka úradu, ako odvolací orgán, v roku 2017 rozhodovala o 29 podaných rozkladoch
proti rozhodnutiam vydaným v konaní o ochrane osobných údajov a 8 rozkladoch proti
rozhodnutiam o uložení pokuty. V konaní o ochrane osobných údajov predsedníčka úradu
potvrdila 12 rozhodnutí, 15 rozhodnutí zrušila a vrátila na ďalšie konanie a 2 rozhodnutia
zmenila. V konaní o pokute potvrdila všetkých 8 rozhodnutí. V roku 2017 predsedníčka úradu
rozhodovala aj o jednom predbežnom opatrení v rámci konania o ochrane osobných údajov,
ktoré potvrdila. V roku 2017 predsedníčka úradu predbežne preskúmala mimo odvolacieho
konania 6 právoplatných rozhodnutí, pričom dôvod na začatie preskúmania mimo odvolacieho
konania zistila len v dvoch prípadoch, kedy rozhodla o zmene prvostupňového rozhodnutia.
V období od 01.01.2018 do 24.05.2018 (vrátane) bolo prvostupňovým orgánom predsedníčke
úradu, ako odvolaciemu orgánu, postúpených na preskúmanie a rozhodnutie 15 rozkladov,
pričom do 24.05.2018 právoplatne rozhodla o piatich. V konaní o ochrane osobných údajov
bolo v tomto období právoplatne rozhodnuté o 1 rozklade, pričom tento sa zamietol
a rozhodnutie prvostupňového orgánu bolo potvrdené. V konaní o uložení pokuty bolo v tomto
období právoplatne rozhodnuté o 4 rozkladoch, pričom 3 rozhodnutia boli potvrdené
a 1 zmenené. Predsedníčka úradu v tomto období predbežne preskúmala aj jedno právoplatné
rozhodnutie. Dôvody na uplatnenie mimoriadneho opravného prostriedku neboli zistené.
V tomto období bol podaný 1 rozklad proti rozhodnutiu o uložení pokuty, ktorý bol vzatý späť.
Rozhodovanie v druhom stupni sa dotýka aj rozhodovacej činnosti úradu ako povinnej osoby
podľa zákona č. 211/2000 Z. z., v ktorom úrad buď požadovanú informáciu sprístupní alebo
vydá rozhodnutie o nesprístupnení informácie resp. rozhodnutie o nesprístupnení informácie
sčasti. V roku 2017 boli predsedníčke úradu doručené 4 takéto rozklady. V dvoch prípadoch
rozhodnutie prvostupňového orgánu potvrdila a v dvoch prípadoch rozhodnutie zrušila a vrátila
na ďalšie konanie. V roku 2018 vo vyššie vymedzenom období nebol úradu vo veci žiadostí
o informácie doručený žiadny rozklad.

50

11 PRÁVA DOTKNUTÝCH OSÔB A ICH OBMEDZENIA
Dotknutá osoba je v zákone vymedzená ako fyzická osoba, ktorej sa osobné údaje týkajú s tým,
že jej zároveň priznáva pri spracúvaní osobných údajov určité práva. Práva dotknutých osôb
patria bez rozdielu každej fyzickej osobe a smerujú voči každému prevádzkovateľovi, prípadne
jeho sprostredkovateľovi.
Dotknutá osoba má na základe písomnej žiadosti u prevádzkovateľa právo najmä na prístup
k spracúvaným osobným údajom a právo namietať spracúvanie osobných údajov. Účelom
ustanovenia § 28 zákona upravujúceho práva dotknutých osôb je poskytnúť dotknutým osobám
najmä potrebnú ochranu a zaručiť im práva, ktoré im, ako dotknutým osobám pri spracúvaní
ich osobných údajov prináležia. Dotknutá osoba má napríklad právo vyžadovať potvrdenie
o tom, či sú alebo nie sú osobné údaje o nej spracúvané, informácie o spracúvaní jej osobných
údajov v IS v rozsahu tzv. informačnej povinnosti, informácie o zdroji, z ktorého
prevádzkovateľ získal jej osobné údaje na spracúvanie, zoznam jej osobných údajov, ktoré sú
predmetnom spracúvania, likvidáciu osobných údajov, ktorých účel spracúvania skončil
a i. Prevádzkovateľ je povinný vybaviť žiadosť dotknutej osoby písomnou formou v zákonom
určenej 30 dňovej lehote.
Prevádzkovateľ môže obmedziť právo dotknutej osoby (nevyhovieť jej žiadosti), len v prípade,
ak si uplatnila svoje právo na opravu alebo likvidáciu svojich nesprávnych, neúplných alebo
neaktuálnych osobných údajov, ktoré sú predmetom spracúvania a svoje právo na likvidáciu
osobných údajov, ktorých účel spracúvania sa skončil. Obmedzenie týchto práv dotknutej
osoby je možné, len ak to vyplýva z osobitného zákona alebo jeho uplatnením by bola porušená
ochrana dotknutej osoby, alebo by boli porušené práva a slobody iných osôb. Obmedzenie
práva dotknutej osoby je prevádzkovateľ povinný bez zbytočného odkladu písomne oznámiť
dotknutej osobe a úradu.
Úrad eviduje doručené písomné oznámenia prevádzkovateľov o obmedzení práv (nevyhovenie
žiadosti) dotknutých osôb. Každé oznámenie o obmedzení práva dotknutej osoby úrad
preskúmava a posudzuje vo vzťahu k tomu, či prevádzkovateľ obmedzil právo dotknutej osoby
v súlade so zákonom.
Úrad v roku 2017 zaevidoval 262 oznámení o obmedzení práv dotknutých osôb a v roku 2018
zaevidoval 86 oznámení o obmedzení práv dotknutých osôb.
Najčastejšie dochádzalo k obmedzovaniu práv dotknutých osôb z dôvodu aplikácie ustanovení
osobitných zákonov, ako napríklad zákona č. 483/2001 Z. z. o bankách, podľa ktorého je banka
povinná uschovávať údaje a kópie dokladov o preukázaní totožnosti klienta najmenej päť rokov
od ukončenia obchodu. Ak si dotknuté osoby uplatňujú právo na likvidáciu svojich osobných
údajov z dôvodu, že napríklad už prestali byť klientom banky a účel spracúvania sa skončil,
banka nemôže takejto požiadavke dotknutej osoby vyhovieť a jej práva musí obmedziť (osobné
údaje nemôže zlikvidovať z dôvodu povinnosti päť ročnej archivácie). Dotknuté osoby
najčastejšie žiadali bankové inštitúcie o výmaz osobných údajov odôvodnený tým, že ako
klienti majú riadne uhradené pohľadávky voči banke ako prevádzkovateľovi IS ako aj zrušením
všetkých zmlúv. Dotknuté osoby žiadajú zároveň aj o nekontaktovanie zo strany banky,
čo banky považujú za odvolanie udeleného súhlasu so spracúvaním osobných údajov na účely
marketingu a v zmysle tejto uplatnenej požiadavky informujú dotknutú osobu, že odvolanie
súhlasu berú na vedomie a za týmto účelom osobné údaje dotknutej osoby spracúvať ďalej
nebudú.

51

Dotknuté osoby si svoje práva v zmysle zákona častejšie uplatňovali aj u prevádzkovateľov,
ktorí sú poskytovateľmi spotrebiteľského financovania (úverové produkty), splátkového
predaja, ale aj u poisťovní.

52

12 EURÓPSKY A MEDZINÁRODNÝ LEGISLATÍVNY BALÍK
OCHRANY OSOBNÝCH ÚDAJOV
12.1 Európska úroveň
Po prijatí Nariadenia a smernice 2016/680 Európska komisia predložila dňa 10. januára 2017
návrh dvoch legislatívnych aktov – návrh nariadenia 45/2001 a rozhodnutie č. 1247/2002/ES
(ďalej len „nariadenie pre inštitúcie, orgány, úrady a agentúry Únie“) a návrh nariadenia
e - privacy s cieľom zabezpečiť súlad s jednotným prístupom k ochrane osobných údajov
v celej Európskej únii. Tieto vyššie spomenuté nariadenia budú vo vzťahu k Nariadeniu lex
specialis.
Nariadenie priamo obsahuje ustanovenie, v ktorom sa vyžaduje, aby sa nariadenie 45/2001
prispôsobilo zásadám a pravidlám stanoveným v Nariadení. Dňa 23. mája 2018 sa zástupcovia
Rady a Parlamentu dohodli na texte nariadenia pre inštitúcie, orgány, úrady a agentúry Únie
a začne sa uplatňovať od jesene 2018.
Rovnako ako v Nariadení sa v nariadení pre inštitúcie, orgány, úrady a agentúry Únie stanovuje
niekoľko zásad, ktoré sa majú dodržiavať pri spracúvaní údajov, a niekoľko práv zaručených
jednotlivcom, ktorých údaje sa zhromažďujú. V súlade s Nariadením musia inštitúcie a ostatné
orgány zabezpečiť, aby poskytovali transparentné a ľahko dostupné informácie o tom, ako sa
používajú osobné údaje, a predvídať jasné mechanizmy na to, aby jednotlivci mohli uplatňovať
svoje práva. Nový právny nástroj tiež opätovne potvrdzuje, objasňuje a posilňuje úlohu
zodpovedných osôb v rámci každej inštitúcie EU a dozorného úradníka. Cieľom je tiež snaha
o zjednodušenie postupov v tejto oblasti. Na spracúvanie osobných údajov agentúrami EÚ
v oblasti presadzovania práva a súdnej spolupráce (napr. Eurojust) sa vzťahuje Nariadenie
prostredníctvom osobitnej kapitoly. Pravidlá v tejto kapitole sú v súlade so smernicou 2016/680
o presadzovaní práva. V zakladajúcich aktoch týchto agentúr je možné stanoviť aj osobitnejšie
pravidlá, ktoré zohľadnia ich osobitné okolnosti. Europol a Európska prokuratúra sú zatiaľ
vylúčené z tohto nariadenia. Najneskôr do 30. apríla 2022 a potom každých päť rokov predloží
EK Európskemu parlamentu a Rade správu o uplatňovaní tohto nariadenia, ku ktorej budú
v prípade potreby priložené príslušné legislatívne návrhy.
Pripravované nariadenie o e-privacy sa bude vzťahovať na spracovanie dát elektronických
komunikácií a na informácie súvisiace s koncovými zariadeniami koncových užívateľov.
Dátami elektronických komunikácií sa rozumie ich obsah, ako napr. obsah súkromných správ,
ale taktiež metadáta, ktoré zahŕňajú napr. volané čísla, navštívené internetové stránky,
zemepisnú polohu, časové údaje volania alebo správy.
Cieľom návrhu nariadenia e-privacy je zabezpečiť prísne pravidlá ochrany súkromia pre
používateľov elektronických komunikačných služieb a rovnaké podmienky pre všetkých
účastníkov trhu. Súčasne účinná smernica e-privacy nereflektuje zmeny v digitálnom prostredí
a preto už nie je dostatočným nástrojom pre reguláciu v tejto oblasti. Ide napríklad o internetové
komunikačné (over-the-top) služby, na ktoré sa nevzťahuje smernica e-privacy. Aktuálna
smernica e-privacy sa taktiež nevzťahuje na elektronické komunikačné služby ponúkané
poskytovateľmi, ktorí pôsobia cez internet, a to napriek tomu, že ponúkajú funkčne rovnocennú
službu. Títo poskytovatelia však budú spadať do rozsahu pôsobnosti navrhovaného
nariadenia e-privacy. Poskytovatelia týchto služieb budú po prijatí nariadenia e-privacy môcť
spracúvať dáta z elektronickej komunikácie iba z taxatívne vymedzených dôvodov, a iba ak
to bude nevyhnutné na účel plnenia nimi poskytovaných služieb, udržania kvality služieb,
plnenia zákonných povinností, alebo ochrane životne dôležitých záujmov. Inak budú môcť
53

poskytovatelia služieb spracúvať dáta elektronickej komunikácie iba so súhlasom koncového
používateľa. Legislatívny proces nariadenia e-privacy ešte stále prebieha.
12.1.1 Pracovná skupina článku 29 smernice 95/46
WP29 zriadená podľa článku 29 smernice 95/46. Členmi pracovnej skupiny sú čelní
predstavitelia dozorných orgánov pre ochranu osobných údajov členských štátov EÚ, EHP,
zástupca EK a dozorný úradník.
WP29 (do 24. mája 2018)
 je oficiálnym poradným orgánom EK pre oblasť ochrany osobných údajov a hlavným
fórom pre danú oblasť v rámci EÚ;
 vydáva stanoviská k právnym aktom EÚ a medzinárodným zmluvám, ktoré sa týkajú
spracúvania osobných údajov;
 prijíma odborné stanoviská a odporúčania, ak pri spracúvaní údajov vzniknú situácie,
ktoré vnútroštátna legislatíva členských štátov EÚ nepredpokladá, ak dochádza
k porušovaniu práv dotknutých osôb pri spracovávaní ich osobných údajov;
 vydáva odporúčania národným dozorným orgánom na ochranu osobných údajov
k jednotnej implementácii článkov smernice 95/46 a už aj k Nariadeniu a smernici
2016/680.
V hodnotenom období v rámci WP29 aktívne pôsobilo deväť podskupín špecializovaných
na výklad kľúčových inštitútov a definícií (Key Provisions), konkrétne podskupina pre:
 koordináciu aktivít jednotlivých podskupín (Future of Privacy),
 spoluprácu medzi dozornými orgánmi Európskej únie a medzinárodnú spoluprácu
(Cooperation),
 otázky spojené s novými technológiami a technickými aspektmi spracúvania
(Technology),
 prenos osobných údajov do tretích krajín (International Transfers),
 spracúvanie osobných údajov na účely ochrany hraníc a verejného poriadku (Borders,
Travel and Law Enforcement),
 spracúvanie osobných údajov finančnými inštitúciami (Financial Matters),
 spracúvanie osobných údajov vo verejnom sektore (E-government),
 spoluprácu pri vykonávaní rozhodnutí (Enforcement).
Pred účinnosťou Nariadenia bola zriadená nová skupina, zaoberajúca sa sociálnymi médiami
(Social Media Working Group), ktorej vznik bol podmienený výrazným nárastom porušení
ochrany osobných údajov zo strany sociálnych médií.
Úlohou týchto podskupín je príprava stanovísk a pracovných dokumentov k jednotlivým
oblastiam spracúvania osobných údajov. Úrad sa aktívne zúčastňoval zasadnutí prvých piatich
vyššie uvedených podskupín; do aktivít zvyšných podskupín sa zapájal zasielaním písomných
podkladov alebo v rámci písomného konania.
V hodnotenom období WP29 prijala dokumenty, usmernenia, ktoré mali pomôcť nielen
dozorným orgánom, ale aj prevádzkovateľom a sprostredkovateľom pri príprave na Nariadenie
a smernicu 2016/680; napríklad:
 Usmernenie o oznámení porušenia ochrany osobných údajov podľa nariadenia;
 Usmernenie k súhlasu podľa Nariadenia;
 Usmernenie k právu na prenosnosť údajov;

54






Usmernenie k transparentnosti podľa Nariadenia;
Usmernenia týkajúce sa zodpovedných osôb;
Usmernenie týkajúce sa posúdenia vplyvu na ochranu údajov a stanovenie toho, či na
účely nariadenia spracúvanie „pravdepodobne povedie k vysokému riziku“;
Usmernenie týkajúce sa používania a stanovovania správnych pokút na účely
Nariadenia a ďalšie.

V hodnotenom období sa uskutočnilo 7 plenárnych zasadnutí WP29. Úrad sa v hodnotenom
období zúčastnil 2 plenárnych zasadnutí.
12.1.2 Výbor zriadený podľa článku 31 smernice 95/46
Výbor 31 na ochranu osôb s ohľadom na spracúvanie ich osobných údajov je zriadený podľa
čl. 31 smernice 95/46. Výbor je poradným orgánom EK a je zložený zo zástupcov členských
štátov EÚ. Jeho funkciou je asistovať EK pri realizácii jej opatrení. Výbor 31 schvaľuje alebo
dáva výhrady k návrhom dokumentov EK, a to predovšetkým tých, ktoré súvisia
s cezhraničným prenosom osobných údajov. Výbor 31 sa schádza ad hoc podľa potreby,
väčšinou raz za rok. V hodnotenom období výbor nezasadal.
12.1.3 Európsky dozorný úradník pre ochranu údajov
Dozorný úradník je nezávislý orgán EÚ pre ochranu údajov, zriadený nariadením 45/2001.
Úlohou dozorného úradníka je
 monitorovanie a zabezpečovanie ochrany osobných údajov a súkromia, keď inštitúcie
a orgány EÚ spracúvajú osobné údaje jednotlivcov,
 poradná činnosť pre inštitúcie a orgány EÚ vo všetkých otázkach týkajúcich
sa spracúvania osobných informácií,
 monitorovanie nových technológií, ktoré môžu ovplyvniť ochranu osobných údajov;
možnosť postúpiť vec za podmienok stanovených v zmluve Súdnemu dvoru
Európskych spoločenstiev,
 možnosť zasiahnuť do žalôb predložených Súdnemu dvoru Európskych spoločenstiev;
 spolupráca s vnútroštátnymi orgánmi dohľadu a inými orgánmi dohľadu s cieľom
zlepšiť konzistentnosť pri ochrane osobných údajov a ďalšie.
EÚ vytvorila celý rad európskych rozsiahlych IS, ktorých dohľad je zdieľaný medzi národnými
orgánmi na ochranu údajov a dozorným úradníkom. V záujme zabezpečenia vysokej
a konzistentnej úrovne ochrany spolupracujú vnútroštátne orgány na ochranu údajov a dozorný
úradník pri koordinácii dohľadu.
V súčasnosti podliehajú tomuto modelu dohľadu tieto systémy IT:
• Eurodac ,
• Vízový informačný systém (VIS) ,
• Schengenský informačný systém (SIS) ,
• Colný informačný systém (CIS),
• Informačný systém o vnútornom trhu (IMI).
Hoci existujú malé rozdiely medzi právnymi základmi pre tieto systémy, vo všeobecnosti
stanovujú, že vnútroštátne dozorné orgány a dozorný úradník spolupracujú s cieľom zabezpečiť
koordinovaný dohľad. Na tento účel sa zástupcovia národných orgánov na ochranu údajov
55

a dozorný úradník pravidelne stretávajú - spravidla dvakrát ročne - s cieľom diskutovať
o spoločných otázkach týkajúcich sa dohľadu. Medzi činnosti patria okrem iného spoločné
kontroly a vyšetrovania a práca na spoločnej metodike. Úrad sa v hodnotenom období
nezúčastnil týchto stretnutí.

12.2 Medzinárodná úroveň
12.2.1 Konzultatívny výbor k Dohovoru 108
Konzultatívny výbor založený Radou Európy k Dohovoru 108, pozostáva zo zástupcov
zmluvných strán dohovoru, ktorých dopĺňajú pozorovatelia z iných štátov (členov alebo
nečlenov) a medzinárodných organizácií; je zodpovedný za interpretáciu ustanovení
a za zlepšenie implementácie Dohovoru 108 a za zostavovanie správ, usmernení
a usmerňujúcich zásad v takých oblastiach, ako sú zmluvné ustanovenia upravujúce ochranu
údajov pri prenose osobných údajov tretím stranám, ktoré nezaručovali primeranú úroveň
ochrany údajov alebo ochrany údajov s ohľadom na biometriu.
12.2.2 Ad hoc výbor Rady Európy pre ochranu osobných údajov (CAHDATA)
Ad hoc výbor založený Radou Európy v roku 2013, ako ad hoc výbor pre ochranu osobných
údajov, ktorého účelom bolo ukončenie diskusie o modernizácii Dohovoru 108 a predloženie
konečného návrhu Výboru ministrov.
V hodnotenom období sa uskutočnili tri plenárne zasadnutia výboru. Úrad sa zúčastnil dvoch
plenárnych zasadnutí. Posledné, tretie plenárne zasadnutie schválilo návrh modernizácie
Dohovoru 108, ktoré bolo v súčasnosti predložené Výboru ministrov Rady Európy
na schválenie. Modernizácia Dohovoru 108 prebiehala súbežne na pôde EÚ, ako aj na pôde
Rady Európy. Pokiaľ ide o Slovenskú republiku, boli do modernizácie zapojené aj Ministerstvo
vnútra Slovenskej republiky, Ministerstvo zahraničných vecí a európskych záležitostí
Slovenskej republiky a úrad.
Úrad participoval na modernizácii prostredníctvom priebežného pripomienkovania plniac
si úlohy aj voči EÚ v rámci stáleho zastúpenia svojich delegátov v Bruseli, ako aj voči Rade
Európy v rámci stáleho zastúpenia svojich delegátov v Štrasburgu. Úrad posudzoval súlad textu
Dohovoru 108 s už nadchádzajúcou novou slovenskou právnou úpravou podľa zákona
č. 18/2018, ako aj súladnosť s Nariadením.
Výsledkom trojročnej snahy o zmodernizovanie Dohovoru 108 bolo prijatie Protokolu
Výborom ministrov Rady Európy na 128. zasadnutí. Prijatím tohto Protokolu bol proces
modernizácie Dohovoru 108 ukončený a v dňoch 15 – 16. júna 2018 bol Protokol predložený
Parlamentnému zhromaždeniu Rady Európy. Tento Protokol bude otvorený na podpis dňa
10.októbra 2018 v Štrasburgu.

12.3 Dozorné orgány v oblasti presadzovania práva
Z dôvodu prehlbovania vzájomnej spolupráce a výmeny informácií medzi orgánmi činnými
v trestnom konaní bolo zriadených na úrovni EÚ niekoľko osobitných inštitúcií. Základom pre
ich zriadenie boli najmä medzinárodné právne nástroje ako Dohovor o Europole, Dohovor
o Schengenskom informačnom systéme, Dohovor o používaní informačných technológií na
colné účely a ďalšie.
56

Výkon dozoru nad ochranou osobných údajov spracúvaných v týchto IS vykonávajú v úzkej
súčinnosti buď spoločné dozorné orgány zriadené EK a jej orgánmi alebo skupiny pre
koordináciu dozoru zriadené dozorným úradníkom.
Zástupcovia úradu reprezentovali Slovenskú republiku v spoločných dozorných orgánoch
a skupinách pre koordináciu dozoru pre Schengenský informačný systém II (SCG SIS II),
vízový informačný systém (SCG VIS), colný informačný systém (JSA Custom, SCG CIS),
Europol (JSB Europol), Eurodac (SCG Eurodac).
12.3.1 Spoločný dozorný orgán Europolu (JSB Europol)
Europol bol zriadený rozhodnutím Rady č. 2009/371/SVV s cieľom poskytovať pomoc
a podporu príslušným orgánom členských štátov a napomáhať ich vzájomnej spolupráci pri
predchádzaní organizovanej trestnej činnosti, terorizmu a iným formám závažnej trestnej
činnosti, ktorá sa týka dvoch alebo viacerých členských štátov, a v boji proti takýmto formám
trestnej činnosti. Rozhodnutie Rady č. 2009/371/SVV nahradil Dohovor o zriadení Európskeho
policajného úradu, ktorý vznikol na základe článku 3 Zmluvy o Európskej únii. Od 1. mája
2017 sa začalo uplatňovať nové nariadenie o Europole č. 2016/794.
Z dôvodu zabezpečenia dozoru nad spracúvaním osobných údajov Europolom bol v zmysle
článku 34 Rozhodnutia Rady č. 2009/371/SVV o zriadení Európskeho policajného úradu
zriadený spoločný dozorný orgán (JSB Europol). Cieľom vzniku spoločného dozorného orgánu
bolo poskytnúť dozorným orgánom členských štátov platformu pre vzájomnú spoluprácu,
komunikáciu a koordináciu ich činností. Spoločný dozorný orgán má pôsobnosť v otázkach
týkajúcich sa výkonu a výkladu, pokiaľ ide o činnosti Europolu súvisiace so spracúvaním
a využívaním osobných údajov, v otázkach týkajúcich sa kontrol vykonaných nezávisle
národnými dozornými orgánmi členských štátov alebo uplatňovania práva na prístup
a v otázkach súvisiacich s vypracúvaním harmonizovaných návrhov spoločných riešení
existujúcich problémov.
V hodnotenom období sa úrad zúčastnil spolu troch zasadnutí, na ktorých boli prerokované
otázky týkajúce sa Europolu. Keďže od účinnosti nového nariadenia o Europole vznikol tzv.
Cooperation Board a v apríli 2017 sa uskutočnilo posledné zasadnutie dozorného orgánu nad
Europolom. Počas tohto stretnutia Europolu JSB boli prerokované témy: správa o kontrolách,
správa o prenose vedomostí na nový dozorný orgán a výmena skúseností týkajúca
sa obchodovania s ľuďmi.
V rámci spoločného dozorného orgánu Europolu sa diskutovali otázky spracovania žiadostí
občanov pri uplatňovaní ich práv, pričom sa rozhodlo, že dotknuté osoby môžu kontaktovať
priamo dozorného úradníka a tento je schopný spracovať žiadosti vo všetkých jazykoch.
Zástupcovia Europolu predložili svoje pripomienky a návrhy k revízii nariadenia 45/2001,
pričom upozornili najmä na to, že niektoré operácie Europolu by sa mohli stať nezákonnými.
12.3.2 Spoločný dozorný orgán Colného informačného systému
Úrad dohliada aj nad CIS. Právny základ CIS stanovený predovšetkým v Nariadení Rady (ES)
č. 515/1997 sa v roku 2015 zmenil a doplnil Nariadením Európskeho parlamentu a Rady (EÚ)
2015/1525. Príslušné zmeny zahŕňajú obdobia uchovávania údajov (5 rokov plus 2 roky

57

v prípade potreby namiesto ročného preskúmania až na 10 rokov) a zavedenie možnosti
obmedziť viditeľnosť nových prípadov na príslušné orgány vybraných členských štátov.
Úrad je súčasťou spoločného dozorného orgánu CIS („JSA Customs“), ktorý bol vytvorený
na základe čl. 18 Dohovoru o využívaní informačných technológií na colné účely, ako orgán
oprávnený vykonávať dozor nad spracúvaním osobných údajov v CIS. Úlohou JSA Customs je
hlavne monitorovanie a uplatňovanie ustanovení legislatívy o ochrane osobných údajov,
preskúmavanie problémov, ktoré môžu vzniknúť pri prevádzke CIS, vypracúvanie návrhov pre
spoločné riešenia problémov, ako aj stanovísk k adekvátnosti opatrení na ochranu osobných
údajov.
V oblasti ochrany osobných údajov v súvislosti s CIS pôsobí aj koordinačná skupina pre dohľad
nad Colným informačným systémom (SCG CIS). Tá je tvorená zo zástupcov JSA Customs
a dozorného úradníka. S cieľom podporiť dobrú spoluprácu s JSA Customs pre colníctvo
je jeho predseda zvyčajne zvolený za predsedu koordinačnej skupiny pre dohľad nad CIS, ako
je tomu aj v súčasnosti. Pracovné stretnutia oboch podskupín bývajú koordinované a nadväzujú
jedno na druhé.
V roku 2017 sa uskutočnilo jedno stretnutie SCG CIS; obsahom bola prezentácia týkajúca sa
zoznamu úloh a spoločného rámca pre kontroly. Na vypracovaní zoznamu úloh sa podieľal
aj úrad.
12.3.3 Pracovná skupina koordinácie dozoru nad SCG SIS II
Schengenský informačný systém II, ktorý bol zriadený Rozhodnutím Rady 2007/533/SVV
umožňuje príslušníkom určených bezpečnostných zložiek členských krajín pristupovať
k údajom o pátraní po osobách a veciach, ktoré boli do Schengenského informačného systému
vložené ktoroukoľvek členskou krajinou a v konkrétnych prípadoch adekvátne na takéto
záznamy reagovať.
Pracovná skupina koordinácie dozoru nad Schengenským informačným systémom II (SCG SIS
II) patrí do skupiny pracovných skupín zriadených dozorným úradníkom. Zámerom
je podriadenie dozoru nad ochranou osobných údajov spracúvaných európskymi orgánmi
zodpovednému úradu, čiže dozornému úradníkovi.
SCG SIS II bola zriadená v súlade s článkom 46 nariadenia Európskeho parlamentu a Rady
1987/2006 z 20. decembra 2006 o zriadení, prevádzke a využívaní Schengenského
informačného systému druhej generácie (SIS II) a článku 62 rozhodnutia Rady 2007/533/SVV
z 12. júna 2007 o zriadení, prevádzke a využívaní Schengenského informačného systému druhej
generácie (SIS II). V hodnotenom období sa SSG SIS II stretla dvakrát. Predmetom stretnutí
boli predovšetkým nové návrhy k Schengenskému informačnému systému II, odporúčania,
otázky logovania a interoperability systémov, ako aj voľba nového predsedu a podpredsedu,
správa o vstupoch do Schengenského informačného systému II a národné kritériá pre výstrahy.
12.3.4 Pracovná skupina koordinácie dozoru pre Vízový informačný systém
SCG VIS je ďalšou pracovnou skupinou, ktorá patrí do skupiny pracovných skupín zriadených
dozorným úradníkom. Vízový informačný systém (VIS) slúži predovšetkým vízovým orgánom
pre účely posudzovania žiadostí týkajúcich sa víz, pre účely konzultácie s inými členskými
štátmi, ako aj orgánom zodpovedným za výkon hraničných kontrol resp. kontrol vykonávaných

58

na území členských štátov pre účely overenia držiteľa víz alebo pravosti samotných víz. Dozor
nad vnútroštátnou časťou informačného systému vykonávajú národné dozorné orgány, t. j.
v podmienkach Slovenskej republiky tento dozor vykonáva úrad, pričom dozorný úradník
kontroluje, či riadiaci orgán vykonáva činnosti spracúvania osobných údajov v súlade
s nariadením 1987/2006, a či vykonáva aj pravidelný audit činností spracúvania osobných
údajov.
Úlohou tejto skupiny je koordinácia výkonu dozoru nad spracúvaním osobných údajov
na národnej úrovni. SCG VIS bola zriadená v súlade s článkom 43 nariadenia Európskeho
parlamentu a Rady (ES) č. 767/2008 z 9. júla 2008 o vízovom informačnom systéme (VIS)
a výmene údajov o krátkodobých vízach medzi členskými štátmi (nariadenie o VIS).
V hodnotenom období sa úrad zúčastnil dvoch rokovaní SCG VIS.
Na prvom stretnutí skupiny SCG VIS bola odprezentovaná správa týkajúca sa implementácie
čl. 41 nariadenia o VIS, ktoré upravuje dozor nad systémom VIS. Správa bola zaslaná všetkým
členom Schengenského priestoru, pričom odzrkadľuje skúsenosti dozorných orgánov
členských štátov s kontrolami na národnej úrovni. Druhé stretnutie SCG VIS bolo zamerané
najmä na diskusiu s Komisiou a eu-LISA o aktuálnom vývoji, školenie týkajúce sa bezpečnosti
a ochrane údajov pre pracovníkov tých orgánov, ktoré majú prístup do VIS, správu o činnosti
skupiny VIS za roky 2015-2016.
12.3.5 Pracovná skupina koordinácie dozoru pre Eurodac
Systém Eurodac bol zriadený Nariadením Rady (ES) č. 2725/2000, ktoré sa týka zriadenia
systému „Eurodac“ na porovnávanie odtlačkov prstov pre účinné uplatňovanie Dublinského
dohovoru, avšak v roku 2013 došlo k prijatiu Nariadenia Európskeho parlamentu a Rady (EÚ)
č. 603/2013 o zriadení systému Eurodac na porovnávanie odtlačkov prstov, ktoré s účinnosťou
od 20. júla 2015 zrušilo pôvodné nariadenie z roku 2000. Podľa tohto Nariadenia 603/2013
je účelom systému, ktorý je v prevádzke od januára 2003, napomáhať členským štátom EÚ pri
určení, ktorý členský štát by mal byť zodpovedný za posúdenie určitej žiadosti o azyl.
Zasadania SKD Eurodac má na starosti dozorný úradník, ktorý zároveň podľa nariadenia
45/2001 vykonáva dohľad nad centrálnou časťou systému a koordinuje činnosť národných
dozorných orgánov.
V hodnotenom období sa úrad zúčastnil dvoch zasadnutí SCG Eurodac. Na prvom zasadnutí
bola predstavená prezentácia Komisie k Eurodac 2016 a prebehla aj voľba podpredsedu
skupiny. Druhé zasadnutie bolo zamerané na aktuálny vývoj (prezentácia a diskusia
s eu-LISA), návrh dotazníka o právach dotknutých osôb, vymazávanie záznamov v systéme
Eurodac, špeciálnemu vyhľadávaniu v systéme Eurodac, možnosti prístupu členov skupiny
k informáciám, ako aj problematike zameranej na vývoj situácie na národných úrovniach.
12.3.6 Pracovná skupina koordinácie dozoru pre Informačný systém vnútorného trhu
Účelom Pracovnej skupiny koordinácie dozoru pre Informačný systém vnútorného trhu (ďalej
len „SKD IMI“) je koordinácia a výkon dozoru nad spracúvaním osobných údajov v IS pre
vnútorný trh. Toto spracúvanie sa uskutočňuje na základe Nariadenia (EÚ) č. 1024/2012
o administratívnej spolupráci prostredníctvom informačného systému o vnútornom trhu
a o zrušení rozhodnutia Komisie 2008/49/ES. Nariadenie 2012/1024 umožňuje výmenu

59

informácii v administratívnych oblastiach, ako je napríklad pri uznávaní odborných
kvalifikácií, alebo pri uplatňovaní práv pacientov pri cezhraničnej zdravotnej starostlivosti.
12.3.7 Expertná pracovná skupina Európskej komisie k Nariadeniu a smernici 2016/680
Expertná skupina zriadená EK k Nariadeniu a smernici 2016/680 bola ustanovená v druhej
polovici roka 2016 s cieľom napomôcť EK pri implementácii novoprijatých právnych aktov
EÚ. V súvislosti s Nariadením sa agenda podskupiny sústreďuje na precizovanie podmienok,
za akých je možné na vnútroštátnej úrovni v rámci právnej úpravy ochrany osobných údajov
docieliť efektívnu a jednotnú aplikáciu Nariadenia. Pokiaľ ide o implementáciu smernice
2016/680, práca skupiny smeruje k tomu, aby bola implementáciou zabezpečená vysoká úroveň
ochrany práv jednotlivcov pri spracúvaní osobných údajov na účely trestného konania,
nerušená výmena údajov a efektívna policajná a súdna spolupráca.
Členmi expertnej pracovnej skupiny sú experti z členských štátov EÚ, ako aj zástupcovia krajín
EHP (Island, Lichtenštajnsko, Nórsko) a Švajčiarska. Táto platforma umožňuje efektívnu
výmenu informácií medzi členskými štátmi o prebiehajúcich legislatívnych zmenách spojených
s aplikáciou Nariadenia a poskytuje priestor pre vzájomné zdieľanie skúseností s riešením
jednotlivých právnych otázok.
Expertná pracovná skupina sa v hodnotenom období stretla 10 krát. Úrad sa zúčastnil 2 stretnutí.
Úrad participoval na práci expertnej skupiny účasťou na zasadnutiach venovaných téme
aplikácie Nariadenia. Agenda zasadnutí sa upriamovala predovšetkým na problematiku
prípravy aplikácie Nariadenia, podmienky uplatniteľné na súhlas dieťaťa v súvislosti
so službami informačnej spoločnosti, spracúvanie osobných údajov týkajúcich sa uznania viny
za trestné činy a priestupky, oznámenie porušenia ochrany osobných údajov, spracúvanie
osobných údajov v rámci činnosti, ktoré nepatria do pôsobnosti práva EÚ, obmedzenia práv
dotknutej osoby a iné.

60

13 MEDZINÁRODNÉ STRETNUTIA S PARTNERSKÝMI ORGÁNMI
DOZORU
13.1 Stretnutie zástupcov dozorných orgánov na ochranu osobných údajov
Vyšehradskej skupiny
V marci 2017 sa v Krakove konalo Stretnutie zástupcov dozorných orgánov na ochranu
osobných údajov Vyšehradskej skupiny. Išlo v poradí o druhé stretnutie.
Predmetom stretnutia bolo vzájomné informovanie sa o aktuálnom stave legislatívneho procesu
implementácie Nariadenia, reorganizácii dozorných orgánov v súvislosti s aplikáciou
Nariadenia a tiež sa viedla detailná diskusia o konkrétnych otázkach spojených s vybranými
inštitútmi Nariadenia. Rokovalo sa taktiež o konferencii zorganizovanej zo strany poľského
dozorného orgánu, a to z dôvodu verejnej diskusie o nezávislosti dozorného orgánu naprieč
poľskou odbornou a politickou verejnosťou. Témami spoločných diskusií boli aj otázky
postupu dozorných orgánov, otázky praktických riešení pri oznamovaní porušenia ochrany
údajov, ako aj výber metodológie posudzovania vplyvu na ochranu údajov (napr. využitie ISO
noriem). V rámci stretnutia sa uskutočnil aj seminár o praktickom vykonávaní spolupráce medzi
dozornými orgánmi.

13.2 II. Medzinárodná konferencia obecných polícií Vyšehradskej štvorky
V Brne sa v máji 2017 konala II. Medzinárodná konferencia obecných polícií Vyšehradskej
štvorky. Zástupca úradu vystúpil s témou Nové nariadenie o ochrane údajov v kontexte
kybernetickej bezpečnosti. Konferencia bola orientovaná na problematiku ochrany dát
a povinností Mestských polícií v súvislosti s ochranou kybernetického priestoru štátu.

13.3 Konferencia E-Volution of Data Protection
V septembri 2017 sa v Estónsku uskutočnila Konferencia E-Volution of Data Protection. Celá
konferencia sa niesla v duchu Nariadenia. Na ochrane a vyvažovaní základných ľudských práv
preto stojí aj reforma ochrany osobných údajov v Európe, ako aj rozhodovanie Súdneho dvora
Európskej únie. Súd dokonca prvýkrát z pohľadu ochrany osobných údajov posúdil návrh
medzinárodnej zmluvy medzi EÚ a Kanadou o PNR (Smernica Európskeho parlamentu a Rady
(EÚ) 2016/681 z 27. apríla 2016 o využívaní údajov zo záznamov o cestujúcich (PNR) na účely
prevencie, odhaľovania, vyšetrovania a stíhania teroristických trestných činov a závažnej
trestnej činnosti).

13.4 Bilaterálne stretnutie so zástupcami z dozorného orgánu Japonska
Začiatkom decembra 2017 úrad privítal zástupcov z Personal Information Protection
Commission of Japan (ďalej len „komisia“). Hlavným účelom stretnutia bolo informovať
zástupcov o činnosti a aktivitách úradu a poskytnúť im informácie o postupoch v rámci konania
a kontroly vykonávaných úradom, nakoľko komisia zriadená v januári 2016 je oprávnená
vykonávať kontrolné právomoci nad podnikateľskými subjektmi v súkromnom sektore
v Japonsku. Dozor nad ochranou osobných údajov bol doteraz v Japonsku rozdelený a vedený
16 príslušnými ministerstvami, ale v súčasnosti je centralizovaný na komisiu spolu s úplným
presadzovaním zmeneného a doplneného zákona o ochrane osobných údajov z mája tohto roku.

61

13.5 IT mezi paragrafy
V Prahe vo februári a októbri 2017 a v apríli 2018 sa konala konferencia IT mezi paragrafy.
Konferencia vo februári 2017 bola zameraná na oblasť ochrany osobných údajov vo svetle
Nariadenia v IT prostredí, na tému jednotnej digitálnej Európy a smernicu o platobných
službách. Konferencia poskytla ucelený pohľad na problematiku ochrany osobných údajov
a správy dát v IT prostredí, s dôrazom na návrhy riešení pre implementáciu a postupy
či už v oblasti práva, technickej oblasti, vrátane praktických ukážok.
Konferencia v októbri 2017 bola zameraná na oblasť ochrany osobných údajov v kontexte
Nariadenia v IT prostredí, na tému
praktických dopadov novej právnej úpravy
na podnikateľské prostredie.
Konferencia v apríli 2018 bola zameraná na národnú úpravu Českej republiky v oblasti ochrany
osobných údajov, najmä na práva dotknutých osôb a na dopady Nariadenia na vnútorné procesy
prevádzkovateľa a s tým súvisiacou politikou ochrany osobných údajov.

13.6 QuBit konference
V apríli 2017 a v apríli 2018 sa v Prahe konala QuBit konference. Konferencia v roku 2017 bola
orientovaná primárne na kybernetickú bezpečnosť a zúčastnilo sa jej 175 bezpečnostných
expertov a odborníkov na tému kybernetickej bezpečnosti z 21 krajín sveta. Konferencia
v apríli 2018 bola zameraná na oblasť kybernetickej bezpečnosti, na nové kybernetické útoky,
možnosti obrany a postupov súkromného sektora, aplikujúceho najnovšie poznatky z tejto
oblasti pri vývoji nových technológií. Zástupca úrad viedol Workshop na tému GDPR v praxi.
Workshop bol zameraný na praktickú aplikáciu posúdenia vplyvu, ktoré bolo prezentované na
podkladoch vyhlášky k postupu pri posúdeniu vplyvu, ktorej gestorom je úrad.

13.7 III. Medzinárodná konferencia obecných polícií
V apríli 2018 sa v Olomouci konala III. Medzinárodná konferencia obecných polícií.
Na konferencii vystúpil aj zástupca úradu s témou „Nová právna úprava v oblasti ochrany
osobných údajov /vybrané aspekty“. Konferencia bola orientovaná na budovanie spolupráce
medzi inštitúciami a komerčnými subjektami, podporu stretávania a výmeny skúseností medzi
zástupcami obecných a mestských polícií, reprezentantmi štátnej správy a samospráv,
partnerských organizácií, integrovaného záchranného systému a akademickej sféry.

62

ZHODNOTENIE STAVU OCHRANY OSOBNÝCH
V OBDOBÍ OD 1. JANUÁRA 2017 DO 24. MÁJA 2018

ÚDAJOV

V sledovanom období možno záujem o ochranu osobných údajov hodnotiť viac, ako pozitívne,
a to najmä v dôsledku blížiaceho sa termínu, kedy sa malo začať uplatňovať Nariadenie a zákon
č. 18/2018 Z. z. Z tohto dôvodu sa tak prevádzkovatelia, sprostredkovatelia, ako aj široká laická
a odborná verejnosť zaujímali o túto problematiku omnoho intenzívnejšie.
Pokiaľ ide o informovanosť a povedomie širokej verejnosti o osobných údajoch a ich ochrane
badať razantný posun smerom k informovanosti širokej verejnosti; ľudia sa zaujímajú o svoje
osobné údaje, chránia si ich a prevádzkovateľov sa pýtajú ako a prečo ich osobné údaje
spracúvajú. Tento trend potvrdzujú aj prevádzkovatelia, ktorí aj na rôznych spoločných fórach
a platformách informujú účastníkov za úrad o tom, že stále viac sa stretávajú s otázkami ľudí
a s tým, že musia vedieť zdôvodniť na základe čoho osobné údaje danej osoby spracúvajú.
Ľudia sú si oveľa viac vedomí svojich práv a neboja sa v praxi vyžadovať ich plnenie.
Osobné údaje sa stávajú významným obchodným artiklom a sú v centre záujmu mnohých
spoločností, o to viac je potrebné dbať na ich dôslednú ochranu a zákonné spracúvanie.
Z uvedených zistení možno pre niektoré sektory a oblasti života formulovať nasledovné
odporúčania:
Rodičia a deti ako dotknuté osoby
Deti a ich osobné údaje sa čoraz viac dostávajú do popredia záujmu spoločností, a s tým ide
ruka v ruke v digitálnej dobe aj spracúvanie ich osobných údajov, je preto nesmierne dôležité,
aby už v rodine, pred nástupom do školy boli deti usmerňované rodičmi, aby dbali na ochranu
svojich osobných údajov, aby neposkytovali informácie o sebe a rodičoch alebo súrodencoch
niekomu, koho nepoznajú. Do nástupu dieťaťa do školy je primárne rodič ten, ktorý dieťa
dokáže a má naučiť správnym návykom, a to nielen, aby vedelo prosiť a ďakovať, ale aj, aby
vedelo, že jeho údaje sú jeho a cudzí človek nemá právo ich od neho vyžadovať, aby vedelo,
že sa na rodiča aj v tejto oblasti života môže obrátiť, aby vedelo, ako sa má v takejto situácii
zachovať.
Škola
Deti trávia v škole mnoho času, škola je ich druhým domovom, je nevyhnutné, aby aj v škole
deti dostávali v rámci rôznych predmetov informácie aj o ochrane osobných údajov, o tom, aké
následky môže zo sebou niesť, ak osobné údaje neuvážene poskytnú. Je potrebné, aby tejto
problematike bola venovaná v rámci vhodne zvolených predmetov vyššia pozornosť.
Vývoj a výskum
Ochrana osobných údajov sa postupne dostáva do všetkých oblastí života, už to nie je len o tom,
že osoba poskytuje svoje osobné údaje banke, v škole, úrade. Ochrana osobných údajov má
byť v centre záujmu už v momente, keď si do telefónu sťahujeme mobilnú aplikáciu, keď
sa rozhodneme, že v domácnosti budeme využívať smart technológie dostupné pre jednotlivé
prvky domácnosti, ale pre domácnosť ako celok, keď sa rozhodneme že si dáme smart hodinky,
do ktorých vložíme údaje o svojom zdraví. Ochrana osobných údajov sa postupne prelína
mnohými činnosťami bežného života, preto je na mieste aj povinnosť spoločností, aby už pri
vývoji aplikácií a programov dodržiavali zásady privacy by design a privacy by default.
Na druhej strane je tiež na používateľoch smart technológií nakoľko si nechajú kradnúť

63

súkromie, alebo, či si dajú námahu a prečítajú si podmienky spracúvania osobných údajov pred
tým, ako ich do aplikácie zadajú.

64
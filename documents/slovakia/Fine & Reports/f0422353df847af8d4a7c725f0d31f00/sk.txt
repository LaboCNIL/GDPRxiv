tlač 1662

SPRÁVA O STAVE OCHRANY OSOBNÝCH ÚDAJOV
ZA OBDOBIE 25. MÁJ 2018 až 24. MÁJ 2019

Úrad na ochranu osobných údajov Slovenskej republiky
September, 2019

Úrad na ochranu osobných údajov Slovenskej republiky
Hraničná 12
820 07 Bratislava 27
https://www.dataprotection.gov.sk
Elektronická verzia správy prístupná na
https://dataprotection.gov.sk/uoou/sk/content/vyrocne-spravy
IČO: 36064220
DIČ: 2021685985
Všetky práva vyhradené.
Reprodukovanie pre vzdelávacie
a nekomerčné účely povolené len s uvedením zdroja.

SPRÁVA O STAVE OCHRANY OSOBNÝCH ÚDAJOV ZA OBDOBIE
25. MÁJ 2018 až 24. MÁJ 2019
Úrad na ochranu osobných údajov Slovenskej republiky v zmysle ustanovenia § 81 ods. 2
písm. k) zákona č. 18/2018 Z. z. o ochrane osobných údajov a o zmene a doplnení niektorých
zákonov predkladá Národnej rade Slovenskej republiky Správu o stave ochrany osobných
údajov za obdobie 25. máj 2018 až 24. máj 2019. Správa primárne reflektuje zhodnotenie
jeho činnosti v sledovanom období a obsahuje tiež postrehy z jeho činnosti, reflektujúc niektoré
jeho personálne a materiálne potreby, ktoré sú oveľa viac zrejmé a ich potreba oveľa viac
zreteľná v tomto období, keď vykonáva činnosti tak podľa Nariadenia, ako aj zákona.
„Na základe vyššie uvedeného ustanovenia predkladám Správu o stave ochrany osobných
údajov za obdobie 25. máj 2018 až 24. máj 2019, ktorá bude po prerokovaní v Národnej rade
Slovenskej republiky v zmysle zákona č. 18/2018 Z. z. o ochrane osobných údajov a o zmene
a doplnení
niektorých
zákonov
zverejnená
na
webovom
sídle
úradu,
https://www.dataprotection.gov.sk pre širokú verejnosť. Súčasne bude poskytnutá tlačovým
a elektronickým médiám a Európskemu výboru pre ochranu údajov a Komisii.“.

Soňa Pőtheová
predsedníčka úradu

ZOZNAM POUŽÍVANÝCH SKRATIEK V SPRÁVE
úrad
Úrad na ochranu osobných údajov Slovenskej republiky
NR SR
Národná rada Slovenskej republiky
správa
Správa o stave ochrany osobných údajov za obdobie 25. máj 2018 až 24. máj 2019
zákon
zákon č. 18/2018 Z. z. o ochrane osobných údajov a o zmene a doplnení niektorých zákonov
zákon č. 122/2013 Z. z.
zákon č. 122/2013 Z. z. o ochrane osobných údajov a o zmene a doplnení niektorých
zákonov v znení zákona č. 84/2014 Z. z.
CIS
Colný informačný systém
smernica 95/46
Smernica Európskeho parlamentu a Rady 95/46/EHS z 24. októbra 1995 o ochrane
fyzických osôb pri spracovaní osobných údajov a voľnom pohybe týchto údajov
Nariadenie
Nariadenie Európskeho parlamentu a Rady (EÚ) 2016/679 z 27. apríla 2016 o ochrane
fyzických osôb pri spracúvaní osobných údajov a o voľnom pohybe takýchto údajov, ktorým
sa zrušuje smernica 95/46/ES (všeobecné nariadenie o ochrane údajov) (Text s významom pre
EHP)
smernica 2016/680
Smernica Európskeho parlamentu a Rady (EÚ) 2016/680 z 27. apríla 2016 o ochrane
fyzických osôb pri spracúvaní osobných údajov príslušnými orgánmi na účely predchádzania
trestným činom, ich vyšetrovania, odhaľovania alebo stíhania alebo na účely výkonu trestných
sankcií a o voľnom pohybe takýchto údajov a o zrušení rámcového rozhodnutia Rady
2008/977/SVV
MPK
Medzirezortné pripomienkové konanie
Portál
Portál právnych predpisov Slov – Lex
smernica e-privacy
Smernica Európskeho parlamentu a Rady 2002/58/ES z 12. júla 2002, týkajúca
sa spracovávania osobných údajov a ochrany súkromia v sektore elektronických komunikácií
(smernica o súkromí a elektronických komunikáciách)

5

návrh nariadenia e-privacy
Návrh NARIADENIE EURÓPSKEHO PARLAMENTU A RADY o rešpektovaní
súkromného života a ochrane osobných údajov v elektronických komunikáciách a o zrušení
smernice 2002/58/ES (smernica o súkromí a elektronických komunikáciách)
Dohovor 108
Dohovor Rady Európy č. 108 o ochrane jednotlivcov pri automatizovanom spracovaní
osobných údajov
Nariadenie 2018/1725
Nariadenie Európskeho parlamentu a Rady (ES) č. 2018/1725 o ochrane fyzických osôb pri
spracúvaní osobných údajov inštitúciami, orgánmi, úradmi a agentúrami Únie a o voľnom
pohybe takýchto údajov, ktorým sa zrušuje nariadenie (ES) č. 45/2001 a rozhodnutie
č. 1247/2002/ES
rozhodnutie č. 1247/2002/ES
Rozhodnutie Európskeho parlamentu, Rady a Komisie č. 1247/2002/ES z 1. júla 2002
o pravidlách a všeobecných podmienkach, ktorými sa spravuje výkon funkcie Európskeho
dozorného úradníka pre ochranu údajov
zákon č. 211/2000 Z. z.
zákon č. 211/2000 Z. z. o slobodnom prístupe k informáciám a o zmene a doplnení
niektorých zákonov (zákon o slobode informácií)
dozorný úradník
Európsky dozorný úradník pre ochranu údajov/ European Data Protection Supervisor
EÚ
Európska únia
EK
Európska komisia
EHP
Európsky hospodársky priestor
WP29
Pracovná skupina zriadená podľa čl. 29 smernice 95/46
Výbor
Európsky výbor pre ochranu údajov (European Data Protection Board) zriadený podľa
čl. 68 Nariadenia
Europol
Európsky policajný úrad

6

OBSAH
ZOZNAM POUŽÍVANÝCH SKRATIEK V SPRÁVE ........................................................ 5
OBSAH ...................................................................................................................................... 7
1
ÚVOD................................................................................................................................ 9
1.1
1.2

Cieľ správy o stave ochrany osobných údajov ........................................................................ 9
Nadväznosť na predchádzajúcu správu o stave ochrany osobných údajov ............................. 9

POSTAVENIE, PERSONÁLNE ZABEZPEČENIE A ROZPOČET ÚRADU ....... 10

2

2.1
Postavenie úradu.................................................................................................................... 10
2.2
Personálne zabezpečenie úradu ............................................................................................. 10
2.2.1 Verejné funkcie úradu ....................................................................................................... 10
2.2.2 Personálna oblasť zamestnancov úradu ............................................................................. 10
2.3
Rozpočet úradu ...................................................................................................................... 11

LEGISLATÍVNA ÚPRAVA OCHRANY OSOBNÝCH ÚDAJOV .......................... 14

3
3.1
3.2

Medzirezortné pripomienkové konania všeobecne záväzných právnych predpisov ............. 14
Metodické usmernenia úradu ................................................................................................ 14

KOMUNIKÁCIA ÚRADU S VEREJNOSŤOU ......................................................... 16

4

4.1
Vyjadrenia úradu k otázkam fyzických osôb a právnických osôb ........................................ 16
4.2
Komunikácia úradu s médiami .............................................................................................. 16
4.3
Deň ochrany osobných údajov .............................................................................................. 17
4.4
Webové sídlo úradu a jeho návštevnosť ................................................................................ 17
4.5
Webové sídlo úradu a nahlasovanie porušení ochrany osobných údajov cez určený formulár
(nahlasovanie data breach) ................................................................................................................. 18

ZODPOVEDNÁ OSOBA .............................................................................................. 19

5
5.1

6

Počet žiadostí, ktoré dotknuté osoby adresovali úradu, ako prevádzkovateľovi ................... 19

SCHVAĽOVACIA A KONZULTAČNÁ ČINNOSŤ ÚRADU ................................. 20
6.1
Predchádzajúca konzultácia................................................................................................... 20
6.2
Prenos osobných údajov ........................................................................................................ 20
6.2.1 Prenos do krajiny zaručujúcej primeranú úroveň ochrany osobných údajov .................... 20
6.2.2 Prenos do krajiny nezaručujúcej primeranú úroveň ochrany osobných údajov ................ 21
6.2.2.1
Prenos podľa Nariadenia ........................................................................................... 21
6.2.2.2
Prenos podľa smernice 2016/680 .............................................................................. 22

7

KONTROLA .................................................................................................................. 23
7.1
Kontroly prenesené z obdobia pred 25.05.2018 .................................................................... 23
7.2
Kontroly začaté v hodnotenom období.................................................................................. 23
7.2.1 Kontroly v rámci konania o ochrane osobných údajov ..................................................... 24
7.2.1.1
Vybrané kontroly - kamerové systémy ...................................................................... 24
7.2.2 Kontroly na základe plánu kontrol .................................................................................... 25
7.2.2.1
Schengenské acquis ................................................................................................... 26
7.2.3 Kontroly na základe podozrenia z porušenia povinností pri spracúvaní osobných údajov 28
7.2.3.1
Pobočka zahraničnej banky ....................................................................................... 28
7.2.3.2
E-shopy ...................................................................................................................... 28
7.2.3.3
Poplatky za ochranu osobných údajov ...................................................................... 29
7.2.3.4
Nemocnica ................................................................................................................. 29
7.2.3.5
Kamerové systémy .................................................................................................... 29
7.3
Závery vyplývajúce z kontrolnej činnosti úradu ................................................................... 30

8
9

KONANIE O OCHRANE OSOBNÝCH ÚDAJOV ................................................... 31
MECHANIZMUS SPOLUPRÁCE A KONZISTENTNOSTI .................................. 34
9.1
Mechanizmus spolupráce ...................................................................................................... 34
9.1.1 Cezhraničné spracúvanie ................................................................................................... 34
9.1.2 Vzájomná pomoc ............................................................................................................... 35
9.1.3 Spoločné operácie dozorných orgánov .............................................................................. 36
9.2
Mechanizmus konzistentnosti ............................................................................................... 36

7

9.2.1
9.2.2
9.2.3

10

Stanovisko Výboru ............................................................................................................ 36
Riešenie sporov Výborom ................................................................................................. 36
Postup pre naliehavé prípady............................................................................................. 36

SANKCIONOVANIE .................................................................................................... 38

10.1 Pokuta .................................................................................................................................... 38
10.2 Poriadková pokuta ................................................................................................................. 38
10.3 Vybrané prípady z dozornej činnosti úradu........................................................................... 39
10.3.1
Odloženia....................................................................................................................... 39
10.3.1.1 Plnenie informačnej povinnosti voči dotknutej osobe ............................................... 39
10.3.1.2 Zverejňovanie osobných údajov vo verejnej vyhláške .............................................. 39
10.3.1.3 Zverejňovanie osobných údajov v oznámení o dražbe na internete .......................... 40
10.3.1.4 Znalecký posudok vypracovaný zo zdravotnej dokumentácie .................................. 40
10.3.2
Konania ......................................................................................................................... 41
10.3.2.1 Uplatnenie si práva dotknutej osoby na prístup k osobným údajom ......................... 41
10.3.2.2 Nájdenie dokumentácie s osobnými údajmi v zbernom dvore .................................. 41
10.3.2.3 Strata listinných dokumentov s osobnými údajmi ..................................................... 42
10.3.2.4 Zverejňovanie fotografie na sociálnej sieti Facebook ............................................... 43
10.3.2.5 Uvedenie dátumu narodenia na doručovanej obálke ................................................. 43
10.3.2.6 Neoprávnené spracúvanie telefónneho čísla.............................................................. 44
10.3.2.7 Neoprávnené zverejnenie údajov na webovom sídle ................................................ 44

11 OPRAVNÉ PROSTRIEDKY A ROZHODOVANIE O NICH ................................. 45
12 EURÓPSKY A MEDZINÁRODNÝ LEGISLATÍVNY BALÍK OCHRANY
OSOBNÝCH ÚDAJOV ......................................................................................................... 46
12.1 Európska úroveň .................................................................................................................... 46
12.1.1
Európsky výbor pre ochranu údajov.............................................................................. 46
12.1.2
Výbor zriadený podľa článku 93 Nariadenia................................................................. 47
12.1.3
Európsky dozorný úradník pre ochranu údajov............................................................. 47
12.1.3.1 Rada pre spoluprácu nad Europolom......................................................................... 48
12.1.3.2 Spoločný dozorný orgán pre Colný informačný systém ........................................... 49
12.1.3.3 Pracovná skupina SCG na koordináciu dozoru nad SIS II ........................................ 49
12.1.3.4 Pracovná skupina pre koordináciu dozoru nad Vízovým informačným systémom .. 50
12.1.3.5 Pracovná skupina pre koordináciu dozoru nad systémom Eurodac .......................... 50
12.2 Medzinárodná úroveň ............................................................................................................ 50
12.2.1
Konzultatívny výbor k Dohovoru 108 ........................................................................... 50

13

MEDZINÁRODNÉ STRETNUTIA S PARTNERSKÝMI ORGÁNMI DOZORU 52

13.1 One Stop Meeting Programme V4 ........................................................................................ 52
13.2 INFORM workshop ............................................................................................................... 52
13.3 Debating Ethics: Respect and Dignity in Data Driven Life 40th International Conference of
Data Protection and Privacy Commissioners ..................................................................................... 52
13.4 TRUSTECH 2018 ................................................................................................................. 52
13.5 Workshop between the Consumer Protection Cooperation (CPC) network and the members
of the European Data Protection Board .............................................................................................. 53
13.6 Data Protection Case Handling Workshop ............................................................................ 53
13.7 Zmena predsedu nemeckého dozorného orgánu v Bonne ..................................................... 53
13.8 Seminár elektronické komunikace a soukromí v novém E-privacy nařízení ........................ 53
13.9 Europe Votes 2019: how to unmask and fight online manipulation ..................................... 53
13.10
IT Security Workshop 2019 .............................................................................................. 53
13.11
APP Data Protection Intensive: UK 2019 ......................................................................... 54
13.12
Integrating Ireland´s Data Protection Law into Everyday Business .................................. 54

14 ZHODNOTENIE STAVU OCHRANY OSOBNÝCH ÚDAJOV V SLEDOVANOM
OBDOBÍ .................................................................................................................................. 55

8

1 ÚVOD
1.1 Cieľ správy o stave ochrany osobných údajov
V čase masívnej elektronizácie a zdieľania údajov v čo možno najširšom rozsahu, a to vrátane
osobných údajov, sa ochrana osobných údajov, v rámci ochrany súkromia, dostáva na
pomyselný vrchol rebríčka základných ľudských práv a slobôd, ktoré sú jedným z pilierov
demokratickej spoločnosti. V zmysle ustanovenia § 81 ods. 2 písm. k) zákona predkladá úrad
NR SR túto správu. Ide o súhrn informácií o činnosti úradu a jeho zisteniach za sledované
obdobie.

1.2 Nadväznosť na predchádzajúcu správu o stave ochrany osobných údajov
Predkladaná správa je dvanástou v histórii samostatnej Slovenskej republiky a desiatou
v histórii existencie samostatného úradu.
Správa nadväzuje na poslednú správu po aplikačnej stránke, nakoľko od 25. mája 2018 sa
Nariadenie začalo uplatňovať v praxi a zákon sa stal účinným. Možno teda povedať, že do tohto
dátumu bolo Nariadenie a zákon „cvičiskom“, od tohto dňa už reálnym „bojiskom“.
Predchádzajúca správa bola NR SR doručená 27. septembra 2018. Výbor NR SR pre ľudské
práva a národnostné menšiny prerokoval predchádzajúcu správu dňa 16. októbra 2018 a vzal ju
na vedomie. Následne predsedníčka Výboru NR SR informovala predsedu NR SR o prijatom
uznesení č. 109, ktorým Výbor NR SR vzal správu na vedomie. Predchádzajúca správa nebola
predmetom hlasovania poslancov NR SR.

9

2 POSTAVENIE, PERSONÁLNE ZABEZPEČENIE A ROZPOČET
ÚRADU
2.1 Postavenie úradu
Ochrana osobných údajov v Slovenskej republike je na základe zákona a Nariadenia zverená
do pôsobnosti úradu. Úrad je orgánom štátnej správy s celoslovenskou pôsobnosťou
vykonávajúci dozor nad ochranou osobných údajov a podieľajúci sa na ochrane základných
práv a slobôd fyzických osôb pri spracúvaní ich osobných údajov. Pri výkone svojej pôsobnosti
úrad postupuje nezávisle a pri plnení svojich úloh sa riadi ústavou, ústavnými zákonmi,
zákonmi, ostatnými všeobecne záväznými právnymi predpismi a medzinárodnými zmluvami,
ktorými je Slovenská republika viazaná. Úrad je rozpočtovou organizáciou podľa ustanovenia
§ 21 ods.1 a ods. 5 písm. a) zákona č. 523/2004 Z. z. o rozpočtových pravidlách verejnej správy
a o zmene a doplnení niektorých zákonov v znení neskorších predpisov.

2.2 Personálne zabezpečenie úradu
2.2.1 Verejné funkcie úradu
Na čele úradu je predseda, ktorého volí a odvoláva NR SR na návrh vlády Slovenskej republiky.
Funkčné obdobie predsedu úradu je päť rokov. Funkciu predsedníčky úradu zastáva Soňa
Pőtheová, ktorá bola do funkcie zvolená NR SR dňa 14. mája 2015 uznesením Národnej rady
Slovenskej republiky č. 1736/2015.
V čase neprítomnosti predsedu úradu ho zastupuje podpredseda, ktorého vymenúva a odvoláva
vláda Slovenskej republiky na návrh predsedu úradu. Funkčné obdobie podpredsedu úradu je
päť rokov. Funkciu podpredsedníčky úradu zastáva Anna Vitteková, ktorá bola s účinnosťou
od 2. januára 2016 do funkcie vymenovaná vládou Slovenskej republiky uznesením č. 658/2018
zo dňa 2. decembra 2015.
2.2.2 Personálna oblasť zamestnancov úradu
Zamestnanci úradu plnia odborné úlohy v zmysle zákona a Nariadenia a iné prevádzkové
činnosti a povinnosti podľa všeobecne záväzných právnych predpisov. Ich zabezpečovanie si
vyžaduje potrebný počet kvalifikovaných zamestnancov spôsobilých vykonávať odborné
činnosti na vysokej požadovanej úrovni. V podmienkach úradu, z pohľadu štruktúry
zamestnancov, s výnimkou jedného zamestnanca, ktorý vykonáva prácu vo verejnom záujme,
ostatní sú zamestnancami v štátnozamestnaneckom pomere. Výber zamestnancov
a obsadzovanie voľných pracovných pozícií je realizované podľa zákonom stanovených
podmienok pre jednotlivé funkcie.
K 25. máju 2018 mal úrad obsadených 39 miest, z toho
 38 zamestnancov v štátnozamestnaneckom pomere,
 1 zamestnanca vykonávajúceho práce vo verejnom záujme.
K 1. januáru 2019 mal úrad obsadených 46 miest, z toho
 45 zamestnancov v štátnozamestnaneckom pomere,
 1 zamestnanca vykonávajúceho práce vo verejnom záujme.

10

Priemerný vek zamestnancov
 k 25.5.2018 bol 40,1 roku, pričom
 u mužov bol 43,2 roku;
 u žien 38,6 roku;
 k 1.1.2019 bol 39,9 roku, pričom
 u mužov bol 41,6 roku;
 u žien 39,1 roku.
Prehľad o počte zamestnancov úradu
Skutočný stav zamestnancov úradu
Rok
k 25.5.2018
k 1.1.2019

Štátnozamestnanecký
pomer
38
45

Výkon práce vo verejnom
záujme
1
1

Spolu
39
46

Ochrana osobných údajov je od mája 2018 vykonávaná podľa Nariadenia aj zákona, ktoré
priamo stanovujú úradu všetky jeho povinnosti. Napriek nespornej dôležitosti jeho činnosti,
ktorá neustále stúpa, tak ako rastie aj dôležitosť a hodnota osobných údajov, ako zdroja
informácií o fyzických osobách, počet zamestnancov úradu sa v podstate nemení a osciluje už
niekoľko ostatných rokov okolo čísla 40. Najmä od obdobia uplatňovania Nariadenia úrad
pociťuje, že momentálny počet zamestnancov nie je dostatočný a je nevyhnutné, aby bol tento
počet významne navýšený. Momentálne mnoho zamestnancov vykonáva niektoré funkcie
kumulovane, čo neprispieva k ich pracovnému komfortu a z hľadiska mentálnej náročnosti
práce, to nie je správne a trvalo udržateľné. Pre ilustráciu uvádzame, že počet „živých konaní
na hlavu“ na odbore správnych konaní je pri niektorých zamestnancoch tohto odboru takmer
100, čo je alarmujúci stav, ktorý je z dlhodobého hľadiska neudržateľný. Z aplikačnej praxe
úradu tiež viac, ako kedykoľvek predtým vyplýva potreba vzniku minimálne dvoch
detašovaných pracovísk, jedného na strednom a jedného na východnom Slovensku. Dôvodom
potreby vzniku týchto pracovísk je, že takto by zamestnanci úradu boli bližšie dotknutým
osobám aj z týchto oblastí Slovenska a tiež to, že napríklad výkon kontrol by sa takto
zefektívnil, nakoľko by nebolo potrebné vynakladať tak vysoké finančné čiastky aj na
cestovanie zamestnancov vždy z Bratislavy na stredné, alebo východné Slovensko. O časovej
úspore zamestnancov, zrýchlení a zefektívnení konaní nehovoriac.

2.3 Rozpočet úradu
Úrad je rozpočtovou organizáciou, ktorá je svojimi príjmami a výdavkami naviazaná na štátny
rozpočet prostredníctvom kapitoly Všeobecná pokladničná správa, ktorú spravuje Ministerstvo
financií Slovenskej republiky.
Na rok 2018 bol pre úrad pôvodne schválený rozpočet vo výške 1.163.853,00 Eur, ktorý sa
v priebehu roka 2018 viac krát upravoval, až napokon bola jeho finálna výška 1.318.252,00
Eur.
Na rok 2019 bol pre úrad pôvodne schválený rozpočet vo výške 1.442.263,00 Eur, ktorý bol
upravený o valorizáciu na sumu vo výške 1.561.419,00 Eur.

11

Prehľad o rozpočte úradu za obdobie 1.6.2018 až 31.12.2018 v Eurách
Ukazovateľ

Schválený rozpočet
na rok 2018
k 1.1.2018

Upravený rozpočet
k 31.12.2018

Čerpanie od
1.6.2018
do 31.12.2018

673 121,00

773 377,00

551 626,32

237 498,00

287 469,00

206 143,63

237 234,00

224 245,00

128 172,24

5 000,00

13 161,00

11 168,16

11 000,00

20 000,00

19 571,33

0,00

0,00

0,00

1 163 853,00

1 318 252,00

916 681,68

0

0,00

0,00

Mzdy, platy, služobné
príjmy a OOV (610)
Poistné z miezd (620)
Tovary a služby (630)
Bežné transfery (640)
EKW02 (630) bežné
výdavky
EKW02 kapitálové
výdavky
Bežné výdavky spolu
(600)
Kapitálové výdavky (700)

Prehľad o rozpočte úradu za obdobie 1.1.2019 až 31.5.2019 v Eurách
Schválený rozpočet na rok
2019 k 1.1.2019

Čerpanie
k 31.5.2019

879 575,00

301 384,37

309 654,00

111 135,54

Tovary a služby (630)

237 034,00

133 603,10

Bežné transfery (640)

5 000,00

3 499,45

11 000,00

3720,31

1 442 263,00

553 342,77

Ukazovateľ
Mzdy, platy, služobné príjmy a OOV
(610)
Poistné z miezd (620)

EKW02 (630)
Bežné výdavky spolu (600)

Obdobne, ako je potrebné navýšiť počet zamestnancov v kontexte navyšujúcej sa činnosti
a zodpovednosti úradu, je patrične potrebné zohľadniť nárast agendy a potreby materiálno
technického dovybavenia aj v rozpočte úradu. Nárast zaznamenal úrad aj v európskej
a medzinárodnej agende, kde sa zamestnanci úradu priamo podieľajú a musia pravidelne
zúčastňovať na zasadaniach expertných skupín Výboru a pracovných skupín Rady, ktorých
predmetom sú dôležité usmernenia a dokumenty ovplyvňujúce činnosti úradu v mene
Slovenskej republiky.
Úrad vykonáva činnosti vyplývajúce mu nielen z Nariadenia a zákona, ale aj iných osobitných
predpisov, napríklad podľa NARIADENIA EURÓPSKEHO PARLAMENTU A RADY (EÚ,
Euratom) 2019/493 z 25. marca 2019, ktorým sa mení nariadenie (EÚ, Euratom) č. 1141/2014,
pokiaľ ide o postup overovania porušovania pravidiel o ochrane osobných údajov v kontexte
volieb do Európskeho parlamentu (pozrite čl. 10a ods. 2 uvedeného nariadenia). Ak úrad
rozhodne v konaní o ochrane osobných údajov, že fyzická alebo právnická osoba porušila
príslušné pravidlá o ochrane osobných údajov, a ak z daného rozhodnutia vyplýva alebo ak sú

12

iné opodstatnené dôvody domnievať sa, že porušenie súvisí s politickými činnosťami európskej
politickej strany alebo európskej politickej nadácie v kontexte volieb do Európskeho
parlamentu, tak rozhodnutie oznámi Úradu pre európske politické strany a nadácie.

13

3 LEGISLATÍVNA ÚPRAVA OCHRANY OSOBNÝCH ÚDAJOV
3.1 Medzirezortné pripomienkové konania všeobecne záväzných právnych predpisov
Úrad je orgán s celoslovenskou pôsobnosťou vykonávajúci dozor nad ochranou osobných
údajov a podieľajúci sa na ochrane základných ľudských práv a slobôd pri spracúvaní osobných
údajov fyzických osôb. Úrad si plní svoju úlohu v oblasti dozoru nad spracúvaním osobných
údajov aj tým, že dohliada a vyjadruje sa k textom návrhov zákonov a ostatných všeobecne
záväzných právnych predpisov (materiály legislatívnej povahy) a tiež k textom
nelegislatívnych materiálov (vízie, stratégie a pod.). Svoje vyjadrenia k návrhom formuluje
prostredníctvom Portálu v rámci MPK. Cieľom pripomienok zo strany úradu je, aby najmä
kvalita právnych predpisov, pokiaľ ide o úpravu spracúvania osobných údajov bola vysoká, aby
následne prijatá právna úprava bola presná, jednoznačná, a to tak vo vzťahu
k prevádzkovateľovi, ako aj vo vzťahu k dotknutej osobe, ktorej osobné údaje budú v praxi
predmetom spracúvania.
V rámci sledovaného obdobia úrad pripomienkoval 14 materiálov. Spolu k týmto materiálom
uplatnil 48 pripomienok pričom 33 z nich bolo zásadných. Uplatňovanými pripomienkami
žiadal úpravu zoznamu alebo rozsahu spracúvaných osobných údajov vo vzťahu k účelu
spracúvania, úrad tiež často zásadne požadoval, aby v rámci návrhu právneho predpisu boli
vyjasnené a spresnené zodpovednostné vzťahy spracúvania osobných údajov. Konkrétne znenie
uplatnených pripomienok úradu je možné si pozrieť na Portáli s použitím filtra inštitúcií, ktoré
pripomienku uplatnili a s použitím filtra pripomienok (či ide o pripomienku organizácie
označenú ako zásadná, alebo obyčajná).

3.2 Metodické usmernenia úradu
Podľa § 81 ods. 2 písm. d), e) a f) zákona úrad metodicky usmerňuje prevádzkovateľov
a sprostredkovateľov pri spracúvaní osobných údajov, zvyšuje povedomie verejnosti v oblasti
rizík a práv súvisiacich so spracúvaním osobných údajov a tiež zvyšuje povedomie
prevádzkovateľov a sprostredkovateľov o ich povinnostiach.
Osvedčenou formou usmerňovania prevádzkovateľov a sprostredkovateľov a informovania
verejnosti, najmä dotknutých osôb sa na základe praxe úradu stali metodické usmernenia úradu
a krátke ah hoc metodiky publikované na webovom sídle úradu. Úrad sa v rámci ním
zverejnených metodík venoval otázkam a problematikám, ktoré boli v danom čase predmetom
najväčšieho záujmu verejnosti a prevádzkovateľov.
Ďalšou oblasťou, ktorej sa úrad venoval a venuje je pomoc dotknutým osobám, pre ktoré
niektoré nuansy spracúvania osobných údajov v kontexte novej legislatívy boli predsa len
cudzie a bolo vhodné niektoré informácie vysvetliť a bližšie objasniť.
Úrad sa vo svojich metodikách venoval tiež spracúvaniu osobných údajov sociálnymi sieťami
a prevádzkovateľmi, týchto sociálnych sietí a tiež sa venoval niektorým oblastiam
podnikateľského prostredia a spracúvaniu osobných údajov v rámci daného odvetvia
(spracúvanie osobných údajov e-shopmi).
Pre ilustráciu dávame do pozornosti niektoré z metodík úradu
Metodika k oznamovaniu určenia zodpovednej osoby
Metodika k tomu, kedy sa uplatňuje na spracúvanie Nariadenie a kedy zákon
14

Metodické usmernenie úradu k povinnostiam prevádzkovateľa pri spracúvaní osobných údajov
e-shopom
Metodické usmernenie úradu k zákonnosti spracúvania
Metodika súladu spracúvania osobných údajov v prostredí škôl a školských zariadení
Medzi jednu z najdôležitejších metodík, ktoré boli pre úrad zároveň povinnosťou, úrad zverejnil
tzv. „black list“ spracovateľských operácií, ktoré, ak ich prevádzkovateľ plánuje vykonávať
a v rámci nich spracúvať osobné údaje, je povinný pred ich začatím vykonať posúdenie vplyvu.
Úrad sa venoval aj iným otázkam a vydávaniu aj krátkych ad hoc metodík k aktuálnym
spracovateľským otázkam, tieto, ako aj všetky skoršie metodiky, je možné dohľadať na
webovom sídle úradu v časti metodiky úradu.
Úrad veľkú časť svojej metodickej činnosti zameral na pomoc dotknutým osobám, pričom sa
primárne zameral na pomoc dotknutým osobám pri uplatňovaní ich práv dotknutých osôb, kedy
pripravil a zverejnil formuláre, ktoré sú pre dotknuté osoby v tomto smere pri ich uplatňovaní
si práv využiteľné.

15

4 KOMUNIKÁCIA ÚRADU S VEREJNOSŤOU
4.1 Vyjadrenia úradu k otázkam fyzických osôb a právnických osôb
Problematika ochrany osobných údajov sa netýka len prevádzkovateľov alebo
sprostredkovateľov, ktorí majú povinnosť aplikovať legislatívu ochrany osobných údajov
v praxi, dotýka sa aj ľudí, dotknutých osôb, ktorí majú otázky vyplývajúce zo situácií bežného
života, súvisiace s ich osobnými údajmi.
Prevádzkovatelia a sprostredkovatelia úradu najčastejšie adresujú otázky odborného charakteru
súvisiace s ich povinnosťami vyplývajúcimi z Nariadenia a zákona, ako majú jeho konkrétne
ustanovenia aplikovať v praxi.
V poslednej dobe badať nárast otázok aj zo strany advokátskych kancelárií, zastupujúcich
prevádzkovateľov, ktoré úradu adresujú na zodpovedanie často celé prípadové štúdie, aby úrad
otázky zodpovedal a posúdil spracúvanie osobných údajov „klienta“ advokátskej kancelárie.
Ak je predmetom otázky iba konkrétna časť týkajúca sa spracúvania, kedy je navrhnuté aj
riešenie, alebo riešenia problému je takáto otázka akceptovateľná, ak je však predmetom otázky
celé spracúvanie, prípadne posúdenie postavenia prevádzkovateľa bez navrhovanej úvahy
riešení, úrad na takéto otázky zväčša nereaguje, nakoľko nie správne a možné, aby poskytoval
právny servis advokátskym kanceláriám, navyše, takáto jeho činnosť ide na úkor iných, ktoré
má povinnosť vykonávať. Na margo zvyšujúceho sa počtu takýchto komplexných otázok úrad
na túto činnosť reagoval aj zverejnením oznamu na svojom webovom sídle, pričom názor úradu
reflektuje názor Komisie, Európskeho parlamentu a Rady.
Úrad tiež v obmedzenom režime pokračoval v kontakte s verejnosťou prostredníctvom
telefonických konzultácií. V sledovanom období úrad poskytol do 200 telefonických
konzultácií, prevažne ešte počas roka 2018. V roku 2019 už úrad telefonicky konzultácie vo
vyhradenom čase neposkytoval, nakoľko táto činnosť bola veľmi zaťažujúca a v rámci činností
vykonávaných v kontexte Nariadenia sa zvýšil počet iných jeho aktivít, ktoré bolo potrebné
zastrešiť.
Pokiaľ ide o písomné a mailové otázky verejnosti v sledovanom období úrad zodpovedal
takýchto otázok viac ako 1500.

4.2 Komunikácia úradu s médiami
Za sledované obdobie sa záujem médií o ochranu osobných údajov zvýšil, nakoľko sa
Nariadenie aj zákon, teda obe právne normy prinášajúce nové pravidlá do oblasti ochrany
osobných údajov začali uplatňovať. V sledovanom období úrad poskytol 67 vyjadrení pre
médiá (printové, rozhlasové a televíziu spolu).
Záujem médií sa spočiatku zameral na popísanie hlavných rozdielov medzi nastupujúcou
a „starou“ právnou úpravou, následne s postupujúcim časom sa zameral na zisťovanie počtu
konaní, alebo na udelené pokuty už podľa novej legislatívy.
V roku 2019 sa záujem médií upokojil a postupne sa sústredil na konkrétne problémy a „kauzy“
v ktorých bolo predmetom aj spracúvanie alebo ochrana osobných údajov, prípadne boli otázky
novinárov smerované na špecifikáciu práv dotknutých osôb, ako ich správne uplatňovať a čoho
všetkého je možné sa ako dotknutá osoba u prevádzkovateľa domáhať.

16

4.3 Deň ochrany osobných údajov
Deň ochrany osobných údajov, 28. január, je dňom podpísania Dohovoru 108, ktorý bol
podpísaný v roku 1981 v Štrasburgu. Tento deň bol vyhlásený výborom ministrov Rady Európy
za Deň ochrany osobných údajov.
Úrad sa v tejto súvislosti každoročne snaží, aby tento deň prispel k popularizácii osobných
údajov a ich ochrane v rámci širokej verejnosti. Výnimkou z tohto zámeru nebol ani rok 2019.
Nakoľko šlo o rok odkedy sa Nariadenie začalo uplatňovať v praxi a zákon nadobudol účinnosť
úrad chcel toto výročie ozvláštniť a priniesť aktivitu, ktorá by bola jednoročnému výročiu
Nariadenia a zákona adekvátna. Voľba napokon padla na zorganizovanie interaktívneho
workshopu, ktorý sa konal 28. januára 2019; bol rozdelený do 4 tematík so samostatnými
prezentáciami zamestnancov úradu. Výber tém zodpovedal otázkam, ktoré verejnosť za dané
obdobie najviac zaujímali. Workshop dopadol nad očakávania výborne, sála s kapacitou 100
miest sa naplnila behom niekoľkých minút po jej otvorení, pričom sa workshopu zúčastnili aj
dotknuté osoby, či zodpovedné osoby až z východného Slovenska, a to aj napriek extrémne
nepriaznivému počasiu, čo si veľmi vážime a takýto záujem nás teší.

4.4 Webové sídlo úradu a jeho návštevnosť
Webová stránka úradu spĺňa podmienky a technické kritéria v zmysle Výnosu Ministerstva
financií SR o štandardoch pre informačné systémy verejnej správy, reflektuje na novú
legislatívnu úpravu v oblasti ochrany osobných údajov, a je postupne dopĺňaná o nové
funkcionality a formuláre.
Prevádzkovateľ a sprostredkovateľ je povinný oznámiť úradu kontaktné údaje určenej
zodpovednej osoby. Nakoľko zodpovedná osoba plní úlohy kontaktného miesta pre úrad, je
prevádzkovateľ a sprostredkovateľ povinný oznámiť úradu aj identifikačné údaje zodpovednej
osoby. Pre jednoduchšie nahlasovanie zodpovedných osôb, už pred 24. májom 2018 úrad pre
tento účel vytvoril, ako službu verejnosti, nový kontaktný formulár z dôvodu administratívneho
odbremenenia prevádzkovateľov a sprostredkovateľov.
Úrad aktualizoval formulár pre návrh na začatie konania o ochrane osobných údajov, ktorý
môže dotknutá osoba využiť, alebo sa ním inšpirovať, najmä po stránke povinných náležitostí
návrhu na začatie konania o ochrane osobných údajov.
Webová stránka úradu bola vyhľadávaná počas sledovaného obdobia celkovo 828 907 krát, a to
najčastejšie prostredníctvom nižšie uvedených webových stránok a prehliadačov.

17

Prehľad webových stránok prostredníctvom ktorých sa pristupuje na webovú stránku
úradu
Prehľad webových stránok prostredníctvom ktorých sa pristupuje na webovú stránku úradu
TOP 10
Poradie
URL
Zobrazenia - počet
1
https://www.google.sk/
329992
2
https://www.google.com/
81 209
3
https://www.bing.com/
12 952
4
https://www.google.cz/
8 472
5
http://m.facebook.com
7 666
6
http://www.vlada.gov.sk/
2 429
7
https://www.google.de/
2 284
8
https://www.google.co.uk/
1 913
9
https://l.facebook.com/
1 351
10
https://www.google.at/
1 221

4.5 Webové sídlo úradu a nahlasovanie porušení ochrany osobných údajov cez určený
formulár (nahlasovanie data breach)
Prevádzkovatelia a sprostredkovatelia musia zaistiť nepretržitú dôveryhodnosť, integritu,
dostupnosť a odolnosť systémov a služieb spracovania a v pravidelných intervaloch
posudzovať účinnosť zavedených technických a organizačných opatrení. Napriek tomu môže
dôjsť (či už vplyvom zámernej činnosti, nedbalosti, omylu alebo živelnej udalosti) k porušeniu
zabezpečenia osobných údajov, ktoré vo svojom dôsledku môžu znamenať náhodné alebo
protiprávne zničenie, stratu, zmenu, neoprávnené poskytnutie alebo sprístupnenie,
prenášaných, uložených nebo inak spracúvaných osobných údajov.
Prevádzkovateľ má povinnosť podľa čl. 33 Nariadenia alebo podľa § 40 zákona nahlásiť
porušenie ochrany osobných údajov (tzv. „data breach“), môže tak urobiť viacerými spôsobmi,
pričom jedným z nich je možnosť využiť na splnenie tejto povinnosti na to vytvorený formulár.
Povinnosť nahlásiť porušenie ochrany osobných údajov v sledovanom období bola
prevádzkovateľmi celkovo vykonaná 95 krát. Nahlásenie je povinnosťou pre prevádzkovateľov
a sprostredkovateľov, nie pre dotknuté osoby.
V sledovanom období registrujeme celkovo 95 porušení ochrany osobných údajov nahlásených
úradu, z toho 6 podaní nahlasovali dotknuté osoby a 89 podaní prevádzkovatelia. V tomto
kontexte by sme radi uviedli , že v prípadoch, kedy data breach nahlásili dotknuté osoby tieto
tiež v ich oznámení uviedli, že nahlásili data breach z dôvodu, že prevádzkovateľ uviedol, že
on data breach nahlasovať nebude, alebo incident za data breach, ktorý je potrebné nahlásiť
úradu nepovažoval. Radi by sme aj touto cestou apelovali na prevádzkovateľov, aby si svoje
povinnosti plnili sami, nakoľko v prípade, ak úrad zistí, že došlo k data breach, ktoré nebolo
nahlásené úradu, to môže mať napríklad v konaní o ochrane osobných údajov charakter
„priťažujúcej“ okolnosti, na ktorú bude úrad v konaní prihliadať.

18

5 ZODPOVEDNÁ OSOBA
Za výkon dohľadu nad ochranou osobných údajov spracúvaných podľa zákona zodpovedá
prevádzkovateľ. Prevádzkovateľ a sprostredkovateľ môže, prípadne musí v stanovených
prípadoch (čl. 37 ods. 1 písm. a) až c) Nariadenia, prípadne § 44 ods. 1 písm. a) až c) zákona)
výkonom dohľadu nad ochranou osobných údajov určiť zodpovednú osobu pričom je povinný
ju nahlásiť úradu.
Prehľad počtu určených zodpovedných osôb nahlásených úradu
Zodpovedné osoby
Celkový počet nahlásených zodpovedných osôb

Obdobie
25.5.2018 až 24.5.2019

Počet
8431

5.1 Počet žiadostí, ktoré dotknuté osoby adresovali úradu, ako prevádzkovateľovi
V sledovanom období bola úradu, ako prevádzkovateľovi, doručená jedna žiadosť dotknutej
osoby, ktorá bola vybavená zodpovednou osobou úradu pozitívne, teda požiadavke dotknutej
osoby bolo vyhovené.

19

6 SCHVAĽOVACIA A KONZULTAČNÁ ČINNOSŤ ÚRADU
6.1 Predchádzajúca konzultácia
V zmysle čl. 36 ods. 1 Nariadenia prevádzkovateľ uskutoční s dozorným orgánom pred
spracúvaním konzultácie, ak z posúdenia vplyvu na ochranu údajov podľa čl. 35 vyplýva, že
toto spracúvanie by viedlo k vysokému riziku pre práva a slobody v prípade, ak by
prevádzkovateľ neprijal opatrenia na zmiernenie tohto rizika.
Úradu bolo doručených 5 žiadostí o predchádzajúcu konzultáciu od prevádzkovateľov. Po
preskúmaní ich obsahu boli dve žiadosti vylúčené, a boli vyhodnotené ako žiadosti o právne
poradenstvo vo vzťahu k predchádzajúcej konzultácii a k posúdeniu vplyvu. Reálne teda úrad
vykonal 3 predchádzajúce konzultácie.

6.2 Prenos osobných údajov
Voľný pohyb osobných údajov sa v rámci EHP zaručuje. Avšak pri prenose do krajín mimo
EHP alebo medzinárodným organizáciám je potrebné dodržiavať dodatočné požiadavky na
ochranu osobných údajov uvedené v Nariadení a smernici 2016/680. Aj keď niektoré nástroje
na prenos osobných údajov podľa oboch právnych predpisov sú rovnaké, vždy je potrebné
skúmať vecnú pôsobnosť použitého nástroja. Novinkou oproti predchádzajúcej právnej úprave
je, že sa upravuje prenos aj medzinárodným organizáciám.
Prenosy môžeme rozdeliť do dvoch skupín:
 prenos do tretích krajín (medzinárodnej organizácii) zaručujúcich primeranú úroveň
ochrany a
 prenos do tretích krajín (medzinárodnej organizácii) nezaručujúcich primeranú
úroveň ochrany.
6.2.1 Prenos do krajiny zaručujúcej primeranú úroveň ochrany osobných údajov
Pri prenose osobných údajov do tretích krajín sa rozlišuje, či ide o prenos osobných údajov
do tretej krajiny zaručujúcej alebo nezaručujúcej primeranú úroveň ochrany osobných údajov.
Status krajiny, ktorá zaručuje primeranú úroveň ochrany osobných údajov určuje EK svojím
rozhodnutím. Je potrebné, aby krajina alebo medzinárodná organizácia zaisťovala z dôvodu jej
vnútroštátneho práva alebo medzinárodných dohôd, ktoré podpísala, úroveň ochrany
základných práv, ktorá je v podstate rovnocenná úrovni ochrany zaručenej v právnom poriadku
EÚ.
EK vydáva rozhodnutie o primeranosti zvlášť pre vecnú pôsobnosť Nariadenia a zvlášť pre
vecnú pôsobnosť smernice 2016/680. Rozhodnutia o primeranosti, ktoré EK vydala v čase
pôsobnosti zákona č. 122/2013 Z. z., zostávajú v platnosti pokiaľ ich EK nezmení, nenahradí
alebo nezruší rozhodnutím prijatým podľa Nariadenia. Uvedené rozhodnutia sa vzťahu len na
prenos osobných údajov v rámci vecnej pôsobnosti Nariadenia, nie smernice 2016/680. Úrad
zverejňuje rozhodnutia o primeranosti na svojom webovom sídle.
V hodnotenom období EK vydala rozhodnutie o primeranosti podľa Nariadenia pre Japonsko,
ktoré sa týka len prenosu údajov v rámci súkromného sektora, ktorý je regulovaný japonským
zákonom o ochrane osobných údajov (The Act on the Protection of Personal Information).
Zároveň Japonsko prijalo rozhodnutie o primeranosti pre EÚ/EHP. Tieto dve rozhodnutia

20

vytvárajú spoločne najväčšiu oblasť bezpečných a voľných prenosov osobných údajov na svete
založenú na vysokej úrovni ochrany. Obe rozhodnutia sa uplatňujú od 23. januára 2019.
V hodnotenom období EK nevydala žiadne rozhodnutie o primeranosti podľa smernice
2016/680.
6.2.2 Prenos do krajiny nezaručujúcej primeranú úroveň ochrany osobných údajov
Aj pri prenose do krajiny alebo medzinárodnej organizácií nezaručujúcej primeranú úroveň
ochrany je potrebné rozlišovať medzi nástrojmi, ktoré ponúka Nariadenie a nástrojmi, ktoré
ponúka smernica 2016/680.
6.2.2.1 Prenos podľa Nariadenia
Pokiaľ EK nevydala rozhodnutie o primeranosti, prípadne rozhodnutie o primeranosti zrušila,
prevádzkovateľ alebo sprostredkovateľ môže na prenos využiť ešte tieto inštitúty:
a) právne záväzný a vykonateľný nástroj medzi orgánmi verejnej moci alebo
verejnoprávnymi subjektmi
V hodnotenom období nebol prijatý takýto nástroj.
b) záväzné vnútropodnikové pravidlá
Tie, ktoré boli prijaté podľa predchádzajúcej právnej úpravy ostávajú platné pokiaľ sa
nezmenia, nenahradia alebo nezrušia dozorným orgánom. V hodnotenom období neboli prijaté
žiadne záväzné vnútropodnikové pravidlá podľa Nariadenia.
c) štandardných doložiek o ochrane údajov, ktoré prijala EK
Tie, ktoré boli prijaté podľa predchádzajúcej právnej úpravy ostávajú platné pokiaľ sa
nezmenia, nenahradia alebo nezrušia EK. V hodnotenom období neboli prijaté žiadne
štandardné doložky podľa Nariadenia.
d) štandardných doložiek o ochrane údajov, ktoré prijal dozorný orgán,
Je to nový nástroj na prenos osobných údajov. V hodnotenom období neboli prijaté žiadne
štandardné doložky prijaté úradom podľa Nariadenia.
e) schválený kódex správania
Je to nový nástroj na prenos osobných údajov. V hodnotenom období neboli schválené žiadne
kódexy.
f) schválený certifikačný mechanizmus
Je to nový nástroj na prenos osobných údajov. V hodnotenom období neboli schválené žiadne
certifikačné mechanizmy.
g) zmluvné doložky
Je to nový nástroj na prenos osobných údajov. V hodnotenom období neboli schválené žiadne
zmluvné doložky.
h) ustanovenia, ktoré sa vložia do administratívnych dojednaní medzi orgánmi verejnej
moci alebo verejnoprávnymi subjektmi a zahŕňajú vymožiteľné a účinné práva
dotknutých osôb
Je to nový nástroj na prenos osobných údajov. V hodnotenom období vydal Výbor stanovisko
4/2019 k návrhu administratívneho dojednania o prenose osobných údajov medzi úradmi pre
finančný dohľad v rámci Európskeho hospodárskeho priestoru (EHP) a úradmi pre finančný
dohľad mimo EHP. Úrad v hodnotenom období neschválil takéto dojednania.
i) rozsudok súdu/tribunálu alebo rozhodnutie správneho orgánu tretej krajiny
j) výnimky pre osobitné situácie podľa čl. 49 Nariadenia
K týmto výnimkám prijal Výbor v hodnotenom období prijal Usmernenia č. 2/2018
o výnimkách podľa článku 49 Nariadenia (EÚ) 2016/679.

21

k) ojedinelý prenos osobných údajov podľa čl. 49 ods. 1 druhý pododsek
Taktiež upravený v Usmerneniach č. 2/2018 o výnimkách podľa článku 49 Nariadenia (EÚ)
2016/679.
6.2.2.2 Prenos podľa smernice 2016/680
Ak neexistuje rozhodnutie o primeranosti, členské štáty stanovia, že sa prenos osobných údajov
do tretej krajiny alebo medzinárodnej organizácii môže uskutočniť za pomoci týchto nástrojov:
a) právne záväzný akt poskytujúci primerané záruky ochrany osobných údajov, alebo
b) prevádzkovateľ posúdil všetky okolnosti prenosu osobných údajov a dospel k záveru,
že existujú primerané záruky ochrany osobných údajov,
c) výnimky pre osobitné situácie podľa § 76 zákona 18/2018,
d) prenos príjemcom z tretej krajiny podľa § 77 zákona 18/2018.

22

7 KONTROLA
V období od začatia uplatňovania Nariadenia a zákona (tzn. od 25.05.2018) je úrad v rámci
svojej pôsobnosti oprávnený vykonávať kontrolu spracúvania osobných údajov, kontrolu
dodržiavania kódexu správania schváleného úradom podľa § 85, kontrolu súladu spracúvania
osobných údajov s vydaným certifikátom podľa § 86 a kontrolu dodržiavania vydaného
osvedčenia o udelení akreditácie podľa § 87 a § 88 zákona.
Kontroly spracúvania osobných údajov vykonávané povereným kontrolným orgánom sú vždy
zamerané na konkrétneho prevádzkovateľa alebo sprostredkovateľa a ich výsledky sú
formulované v zázname o kontrole (ak nebolo zistené žiadne porušenie povinností
pri spracúvaní osobných údajov) alebo v protokole o kontrole (ak boli zistené rozpory
s požiadavkami všeobecne záväzných právnych predpisov). Výsledky kontrol formulované
v protokole o kontrole iniciujú začatie konania o ochrane osobných údajov alebo sú využité ako
podklad pre vydanie rozhodnutia v už prebiehajúcich konaniach.

7.1 Kontroly prenesené z obdobia pred 25.05.2018
V hodnotenom období úrad ukončil 9 kontrol spracúvania osobných údajov, ktoré boli začaté
v čase účinnosti zákona č. 122/2013 Z. z. (tzn. pred začatím uplatňovania Nariadenia a zákona).
Kontrolovanými osobami boli v dvoch prípadoch fyzické osoby prevádzkujúce kamerové
systémy, jedna verejnoprávna inštitúcia, dve kontroly boli zamerané na dve rôzne pracoviská
toho istého štátneho orgánu, dve kontroly na školské zariadenia a vo zvyšných dvoch prípadoch
boli kontrolovanými osobami obchodné spoločnosti.
Vo vzťahu ku kamerovým systémom prevádzkovaným fyzickými osobami nebolo zistené
porušenie zákona č. 122/2013 Z. z., v dôsledku čoho boli obe kontroly ukončené záznamom
o kontrole rovnako, ako kontroly dvoch pracovísk štátneho orgánu, kontrola jedného školského
zariadenia a kontrola jednej obchodnej spoločnosti. Výkonom zvyšných troch kontrol boli
zistené rozpory s požiadavkami zákona č. 122/2013 Z. z., v dôsledku čoho boli tieto kontroly
ukončené protokolom o kontrole.
Zhrnutie štruktúry kontrolovaných osôb a výsledkov kontrol:
Kontrolované osoby

Zistené nedostatky
(protokol o kontrole)

fyzické osoby
verejnoprávna inštitúcia
štátny orgán
školské zariadenia
obchodné spoločnosti

0
1
0
1
1

Bez zistených
nedostatkov
(záznam o kontrole)
2
0
2
1
1

7.2 Kontroly začaté v hodnotenom období
Kontroly spracúvania osobných údajov začaté od 25.05.2018 (tzn. kontroly začaté v čase
uplatňovania Nariadenia a účinnosti zákona) boli v hodnotenom období vykonávané v rámci
konania o ochrane osobných údajov, na základe plánu kontrol, ako aj na základe podozrenia
z porušenia povinností pri spracúvaní osobných údajov ustanovených Nariadením alebo
zákonom. Ťažisko kontrol bolo zamerané na reálny stav spracúvania osobných údajov
23

s akcentom na súlad spracovateľských činností s požiadavkami novej právnej regulácie
reprezentovanej Nariadením a zákonom, čo sa prejavilo na časovej i odbornej náročnosti
realizácie samotných kontrol.
Pri kreácii plánu kontrol, ako aj pri výbere kontrol iniciovaných úradom priebežne na základe
podozrenia z porušenia povinností pri spracúvaní osobných údajov úrad čerpal najmä
z vlastných skúseností získaných výkonom dozoru v predchádzajúcom období a tendencií
ďalšieho vývoja, teda aplikoval empiricko-intuitívnu metódu.
Doručením oznámenia o kontrole kontrolovanej osobe úrad v hodnotenom období začal celkom
51 kontrol, z toho 6 na základe plánu kontrol, 26 na základe podozrenia z porušenia povinností
pri spracúvaní osobných údajov a 19 v rámci konania o ochrane osobných údajov.
Kontrolovanou osobou bol v 45 prípadoch prevádzkovateľ, v jednom prípade sprostredkovateľ
a v 5 prípadoch subjekt v postavení prevádzkovateľa i sprostredkovateľa. Z hľadiska typu
kontrolovaného prevádzkovateľa alebo sprostredkovateľa je 7 kontrolovaných osôb fyzickou
osobou a 44 kontrolovaných osôb inou než fyzickou osobou, pričom iné než fyzické osoby sú
v 7 prípadoch obcou alebo mestom.
V hodnotenom období úrad začal výkon celkom 51 kontrol, z ktorých bolo do 24.05.2019
ukončených 21. Uvedených 21 kontrol bolo v 11 prípadoch ukončených protokolom o kontrole
a v zvyšných 10 prípadoch záznamom o kontrole. Z hľadiska podnetu na kontrolu bolo 12
kontrol vykonaných na základe podozrenia z porušenia povinností pri spracúvaní osobných
údajov a 9 kontrol v rámci konania o ochrane osobných údajov.
Z celkom 51 kontrol začatých v hodnotenom období bolo do nadchádzajúceho obdobia
prenesených 30 kontrol.
Štádium 51 kontrol začatých po 24.05.2018
40
30
20
30
10
11

10

0
kontroly ukončené protokolom

kontroly ukončené záznamom

kontroly neukončené do 24.05.2019

7.2.1 Kontroly v rámci konania o ochrane osobných údajov
Výkon kontrol v rámci konania o ochrane osobných údajov je ex lege uprednostňovaný pred
kontrolami realizovanými na základe plánu kontrol, ako aj pred kontrolami realizovanými
na základe podozrenia z porušenia povinností pri spracúvaní osobných údajov.
7.2.1.1 Vybrané kontroly - kamerové systémy
V rámci konania o ochrane osobných údajov bolo vykonaných päť kontrol kamerových
systémov prevádzkovaných fyzickými osobami. Kontroly kamerových systémov boli zamerané
na zásady spracúvania osobných údajov, poskytnutie informácií pri získavaní osobných údajov
od dotknutých osôb, vymedzenie právneho základu spracúvania a preskúmanie spracúvania
24

z hľadiska vecnej pôsobnosti všeobecného nariadenia o ochrane údajov. Všetky kontroly boli
ukončené záznamom o kontrole. Z uvedeného počtu záznamov bola jedna kontrola ukončená
záznamom z dôvodu späťvzatia návrhu na začatie konania navrhovateľom, a v ďalších dvoch
prípadoch išlo o monitorovanie súkromného pozemku kvalifikované ako spracúvanie osobných
údajov v rámci výlučne osobnej alebo domácej činnosti, ktoré nespadá do pôsobnosti
všeobecného nariadenia o ochrane údajov. K inštalácii kamier pristúpili vo väčšine prípadov
fyzické osoby najmä z dôvodu opakovaných atakov na svoju osobu a z obáv o svoju
bezpečnosť a zdravie. Vo zvyšných dvoch prípadoch fyzické osoby nevyužívali reálny
kamerový systém, ale mali nainštalované atrapy kamier, v dôsledku čoho nedochádzalo
k spracúvaniu osobných údajov kamerovým systémom, resp. tieto fyzické osoby nenadobudli
postavenie prevádzkovateľa.
7.2.2 Kontroly na základe plánu kontrol
Plán kontrol na rok 2018 bol v záujme vytvorenia dostatočného časového priestoru
na zosúladenie postupov prevádzkovateľov a ich sprostredkovateľov s požiadavkami
Nariadenia a zákona cielene zameraný na dodržiavanie ustanovení zákona č. 122/2013 Z. z.,
teda na obdobie do 24.05.2018.
Kontrolné aktivity zaradené do plánu kontrol na rok 2019 sú zamerané na súlad spracúvania
osobných údajov s požiadavkami vyplývajúcimi zo všeobecne záväzných právnych predpisov
a medzinárodných zmlúv, ktorými je Slovenská republika viazaná. V intencii plánu kontrol
na rok 2019 kládol úrad dôraz najmä na súlad spracovateľských činností so zásadami
spracúvania osobných údajov, zákonnosť spracúvania, podmienky spracúvania osobitných
kategórií osobných údajov, práva dotknutých osôb a riadenie rizík informačnej bezpečnosti
vrátane možných dopadov spracúvania osobných údajov na práva a právom chránené záujmy
dotknutých osôb (posúdenie vplyvu na ochranu osobných údajov), nakoľko prijatie
primeraných technických a organizačných bezpečnostných opatrení a zabezpečenie ich
kontinuálnej aktualizácie v podmienkach prevádzkovateľa či sprostredkovateľa sú základnými
predpokladmi úspešnej minimalizácie bezpečnostných rizík, resp. zamedzenia výskytu
porušenia ochrany osobných údajov (napríklad neoprávneným zverejnením alebo
sprístupnením osobných údajov) a iných nežiaducich spracovateľských operácií s osobnými
údajmi.
Plán kontrol, ktorý je rozdelený na dve časti podľa zamerania jednotlivých kontrol (zameranie
na Schengenské acquis a zameranie na druh spracovateľskej činnosti), zahŕňa spracovateľské
činnosti realizované verejnoprávnymi i súkromnoprávnymi subjektami. Prvá časť plánu kontrol
je zameraná na identifikáciu stavu spracúvania osobných údajov v národných častiach
(s výnimkou informačného systému Europol) vybraných informačných systémov osobných
údajov, pomocou ktorých sa zabezpečuje praktické vykonávanie schengenského acquis
na území Slovenskej republiky a v priestoroch zastupiteľských úradov Slovenskej republiky
v zahraničí. Kontroly spočívajú v priebežnom (kontinuálnom) monitorovaní spôsobilosti
štátnych orgánov spracúvať bezpečne a zákonne osobné údaje v špecifických informačných
systémoch využívaných na ochranu schengenského priestoru (napr. SIS II, VIS, Eurodac,
Europol). Druhá časť plánu kontrol je zameraná na súlad spracúvania osobných údajov
s požiadavkami Nariadenia a zákona. Predmetná časť plánu kontrol reflektuje aj riziká spojené
so špecifickými spracovateľskými činnosťami alebo s využívaním nových technológií
a postupov.

25

V rámci plnenia plánu kontrol bolo v hodnotenom období doručením oznámenia o kontrole
kontrolovanej osobe začatých celkom 6 kontrol, z ktorých jedna (zameraná na Schengenské
acquis) bola ukončená dňa 16.07.2019.
7.2.2.1 Schengenské acquis
Do plánu kontrol úrad pravidelne zaraďuje kontroly spracúvania osobných údajov zamerané
na zabezpečovanie praktického výkonu schengenského acquis príslušnými orgánmi na území
Slovenskej republiky, ako aj zastupiteľskými úradmi Slovenskej republiky v zahraničí.
Kontroly národnej časti Schengenského informačného systému druhej generácie (N.SIS II)
prevádzkovanej Ministerstvom vnútra Slovenskej republiky a národnej časti Vízového
informačného systému (N.VIS) prevádzkovanej Ministerstvom zahraničných vecí
a európskych záležitostí Slovenskej republiky sú do plánu kontrol zaraďované na základe
odporúčania vyplývajúceho z uznesenia vlády Slovenskej republiky č. 755 zo dňa
30. novembra 2011, ktorým vláda schválila Schengenský akčný plán Slovenskej republiky
ako prioritu vlády Slovenskej republiky. V súvislosti so zmenou národného prístupového bodu
informačného systému Eurodac na verziu Eurodac II (2015) nadobudol prevádzkovateľ,
ktorým je Ministerstvo vnútra Slovenskej republiky, nové kompetencie a povinnosti;
v nadväznosti na uvedenú skutočnosť súčasne vznikla úradu povinnosť každoročne vykonať
kontrolu spracúvania osobných údajov v národnom prístupovom bode Eurodac. Prijatím
Nariadenia Európskeho parlamentu a Rady (EÚ) 2016/794 z 11. mája 2016 o Agentúre
Európskej únie pre spoluprácu v oblasti presadzovania práva (Europol), ktorým sa nahrádzajú
a zrušujú rozhodnutia Rady 2009/371/SVV, 2009/934/SVV, 2009/935/SVV, 2009/936/SVV
a 2009/968/SVV, vznikla úradu povinnosť pravidelne vykonávať kontrolu spracovateľskej
činnosti národnej ústredne Europol alebo národného styčného dôstojníka Europol.
V národných častiach (subsystémoch) predmetných informačných systémov sú popri bežných
(napríklad identifikačných) údajoch spracúvané aj osobitné kategórie osobných údajov, najmä
biometrické údaje, údaje odhaľujúce rasový alebo etnický pôvod, ako aj osobné údaje týkajúce
sa uznania viny za spáchanie trestného činu alebo priestupku, teda osobné údaje spôsobilé
výrazne zasiahnuť do práv a právom chránených záujmov dotknutých osôb. V hodnotenom
období bola vykonaná kontrola spracúvania osobných údajov dotknutých osôb, ktorá zahŕňala
5 pracovísk prevádzkovateľa Ministerstvo vnútra SR, konkrétne hraničný priechod letisko
Bratislava, hraničný priechod Vyšné Nemecké, Výpočtové stredisko Ministerstva vnútra SR
(technická podpora informačných systémov prevádzkovaných Ministerstvom vnútra SR
vrátane schengenských systémov N.SIS II, N.VIS, NUIP a Eurodac), pracovisko zamerané
na prevádzku IS AFIS - Eurodac (porovnávanie odtlačkov prstov na medzinárodnej úrovni)
a národnú ústredňu Europol (spracúvanie osobných údajov v oblasti výmeny informácií
v rámci Agentúry Európskej únie pre spoluprácu v oblasti presadzovania práva Europol).
Napriek tomu, že rezort ministerstva vnútra vo všeobecnosti pristupuje k implementácii
schengenského acquis s vysokou mierou zodpovednosti, kontrolou bolo zistené pochybenie
spočívajúce v tom, že rezort nevykonal posúdenie vplyvu plánovaných spracovateľských
operácií na ochranu osobných údajov dotknutých osôb tak, ako to vyplýva z novej právnej
úpravy spracúvania osobných údajov.
Predmetom kontroly na hraničných priechodoch bola bezpečnosť spracúvania osobných údajov
s dôrazom na primeranosť personálnych bezpečnostných opatrení, spracúvanie osobných

26

údajov pod dohľadom prevádzkovateľa, informovanie dotknutých osôb, spôsob vybavovania
riadne uplatneného práva dotknutých osôb, ako aj na preverenie funkčnosti technických
a organizačných mechanizmov pôsobiacich na plnenie povinností príslušného orgánu tak, aby
bola preverená zákonnosť spracúvania osobných údajov v národnej časti Schengenského
informačného systému druhej generácie v rámci plnenia úloh Policajného zboru SR na účely
čl. 24 nariadenia Európskeho parlamentu a rady (EÚ) č. 1987/2006, na základe ktorého sú
spracúvané údaje o štátnych príslušníkoch tretích krajín v súvislosti s odoprením vstupu alebo
pobytu, ako aj podľa čl. 36 Rozhodnutia Rady 2007/533/SVV, podľa ktorého sú spracúvané
údaje o osobách a predmetoch v N.SIS II na účely diskrétneho sledovania alebo cielených
kontrol. Na základe výsledku kontroly v časti zameranej na postupy príslušníkov hraničnej
a cudzineckej polície pri spracúvaní osobných údajov dotknutých osôb v N.SIS II úrad
konštatoval súlad spracúvania osobných údajov so všeobecne záväznými právnymi predpismi.
Kontrola vo Výpočtovom stredisku Ministerstva vnútra Slovenskej republiky bola zameraná
na bezpečnosť spracúvania osobných údajov s dôrazom na funkčnosť technických
a organizačných mechanizmov, spracúvanie osobných údajov pod dohľadom prevádzkovateľa
a vedenie záznamov (tzv. logov) tak, aby boli preverené bezpečnostné opatrenia zamerané
na informačno-technické a organizačné zabezpečenie osobných údajov spracúvaných
v priestoroch výpočtového strediska (úložné a komunikačné servery, postupy pri získavaní
a poskytovaní osobných údajov, a podobne). Na základe výsledku súvisiacej časti kontroly
úrad konštatoval vysokú mieru bezpečnosti osobných údajov uložených a spracúvaných
na serveroch výpočtového strediska, správne vedenie logov, ako aj celkový súlad spracúvania
osobných údajov so všeobecne záväznými právnymi predpismi.
V súlade s čl. 32 Nariadenia Európskeho parlamentu a Rady (EÚ) č. 603/2013 o zriadení
systému Eurodac na porovnávanie odtlačkov prstov pre účinné uplatňovanie nariadenia (EÚ)
č. 604/2013, ktorým sa ustanovujú kritériá a mechanizmy na určenie členského štátu
zodpovedného za posúdenie žiadosti o medzinárodnú ochranu podanej štátnym príslušníkom
tretej krajiny alebo osobou bez štátnej príslušnosti v jednom z členských štátov, a o žiadostiach
orgánov členských štátov na presadzovanie práva a Europolu o porovnanie s údajmi v systéme
Eurodac na účely presadzovania práva a o zmene nariadenia (EÚ) č. 1077/2011, ktorým
sa zriaďuje Európska agentúra na prevádzkové riadenie rozsiahlych informačných systémov
v priestore slobody, bezpečnosti a spravodlivosti, vznikla od 20. júla 2015 úradu povinnosť
každoročne vykonať kontrolu spracúvania osobných údajov na účely presadzovania práva
a porovnania údajov o odtlačkoch prstov s údajmi uloženými v centrálnom systéme. Kontrola
spracúvania osobných údajov v rámci národného prístupového bodu informačného systému
AFIS-Eurodac bola zameraná na preverenie zákonného spracúvania osobných údajov v rámci
národného prístupového bodu, využívanie komunikačnej infraštruktúry pri spracúvaní
osobných údajov v súlade so zásadami spracúvania osobných údajov, bezpečnosť spracúvania
osobných údajov, spracúvanie osobných údajov pod dohľadom prevádzkovateľa, informovanie
dotknutých osôb a spôsob reakcie na riadne uplatnené práva dotknutých osôb, ako aj preverenie
funkčnosti technických a organizačných mechanizmov pôsobiacich na pravdivosť, správnosť
a aktuálnosť osobných údajov. Prevádzkovateľ informačného systému AFIS-Eurodac, ktorým
je Ministerstvo vnútra Slovenskej republiky, zabezpečil plnenie súvisiacich povinností
prostredníctvom národných prístupových bodov zriadených v rámci Kriminalistickoexpertízneho ústavu Prezídia Policajného zboru, Úradu hraničnej a cudzineckej polície Prezídia
Policajného zboru a Migračného úradu Ministerstva vnútra Slovenskej republiky. Kontrola
spracúvania osobných údajov v systéme AFIS-Eurodac bola v roku 2018 vykonaná
v podmienkach Kriminalisticko-expertízneho ústavu Prezídia Policajného zboru. Na základe
výsledku kontroly postupov Ministerstva vnútra Slovenskej republiky pri spracúvaní osobných

27

údajov v automatizovanom európskom systéme identifikácie odtlačkov prstov úrad konštatoval
súlad spracúvania osobných údajov so všeobecne záväznými právnymi predpismi.
V súlade s čl. 40 Nariadenia Európskeho parlamentu a Rady (EÚ) 2016/794 z 11. mája 2016
o Agentúre Európskej únie pre spoluprácu v oblasti presadzovania práva (Europol), ktorým
sa nahrádzajú a zrušujú rozhodnutia Rady 2009/371/SVV, 2009/934/SVV, 2009/935/SVV,
2009/936/SVV a 2009/968/SVV, má úrad povinnosť pravidelne vykonávať kontrolu činnosti
národnej ústredne Europol alebo národného styčného dôstojníka Europol pri spracúvaní
osobných údajov. Kontrola v Národnej ústredni Europol bola zameraná na zásady a zákonnosť
spracúvania osobných údajov v rámci národnej časti informačného systému Europol,
na bezpečnosť spracúvania osobných údajov s dôrazom na funkčnosť technických,
organizačných a personálnych mechanizmov, ako aj na spracúvanie osobných údajov pod
dohľadom prevádzkovateľa tak, aby bola preverená prípustnosť prenosu a vyhľadávania
osobných údajov, ako aj oznamovanie týchto údajov Europolu a preverenie, či takýto prenos,
vyhľadávanie či oznamovanie nepoškodzujú práva príslušných dotknutých osôb. Na základe
výsledku súvisiacej časti kontroly zameranej na postupy Ministerstva vnútra Slovenskej
republiky pri prenose a vyhľadávaní osobných údajov, ako aj pri oznamovaní týchto údajov
Europolu úrad konštatoval súlad spracúvania osobných údajov so všeobecne záväznými
právnymi predpismi.
7.2.3 Kontroly na základe podozrenia z porušenia povinností pri spracúvaní osobných
údajov
Selekcia podnetov založených na podozrení z porušenia povinností pri spracúvaní osobných
údajov sa zameriava na spracovateľské činnosti verejného i súkromného sektora, ktoré generujú
zvýšenú mieru rizika neoprávneného zásahu do práv a právom chránených záujmov dotknutých
osôb, pričom zohľadňuje aj vývoj technológií využívaných pri spracúvaní osobných údajov
najmä (avšak nielen) v oblastiach, v ktorých boli v minulosti opakovane zisťované pochybenia
prevádzkovateľov alebo sprostredkovateľov pri nastavovaní podmienok spracúvania osobných
údajov a ich následnom dodržiavaní.
7.2.3.1 Pobočka zahraničnej banky
Predmetná kontrola bola zameraná na súlad spracúvania osobných údajov so zásadami
spracúvania osobných údajov, podmienkami zákonného spracúvania, podmienkami vyjadrenia
súhlasu a plnením informačnej povinnosti pri spracúvaní osobných údajov klientov na účely
zriadenia a vedenia ich účtov, vydávania debetných platobných kariet, ako aj na marketingové
účely. V súvislosti s dokumentom, ktorým mala kontrolovaná osoba poskytovať informácie
dotknutým osobám, bolo v priebehu výkonu kontroly na obchodnom mieste zistené, že
pri získavaní osobných údajov od dotknutej osoby nie sú tejto osobe informácie poskytované,
resp. sú dotknutej osobe poskytované len na jej vyžiadanie. V intencii zásad transparentnosti
a spravodlivosti je žiaduce, aby informácie o spracúvaní osobných údajov boli dotknutej osobe
poskytnuté pred ich získavaním, najneskôr však v momente ich získavania. Kontrolou
ukončenou protokolom o kontrole bolo zistené pochybenie spočívajúce v neposkytnutí
informácií dotknutým osobám pri získavaní osobných údajov (priamo) od dotknutej osoby;
vo vzťahu k ostatným častiam predmetu kontroly neboli zistené žiadne nedostatky.
7.2.3.2 E-shopy
Kontrola spracovateľských činností dvoch internetových obchodov pôsobiacich na území
Slovenskej republiky bola zameraná na súlad získavania osobných údajov na diaľku a ich

28

ďalšieho spracúvania so zásadami spracúvania osobných údajov, na splnenie podmienky ich
zákonného spracúvania, podmienky vyjadrenia súhlasu, plnenie informačnej povinnosti
a povinnosti súvisiace so zapojením sprostredkovateľa. Kontrolované osoby v priebehu
kontroly nepreukázali, že súhlas od dotknutých osôb vyžadujú v súlade s Nariadením, pričom
jedna kontrolovaná osoba nepreukázala samotnú existenciu súhlasu dotknutej osoby, resp.
spracúvanie osobných údajov na účel zasielania dotazníka založila na netransparentnom
(mätúcom, zavádzajúcom) získavaní “nesúhlasu” dotknutej osoby, a druhá kontrolovaná osoba
dotknutým osobám neumožnila vyjadriť slobodne súhlas alebo nesúhlas so spracúvaním
osobných údajov na účely zasielania informácií o novinkách, akciových ponukách, zľavách
a cenových akciách. Postupy aplikované kontrolovanými osobami kolidovali so zásadami
zákonnosti, spravodlivosti a transparentnosti. Súčasne bolo zistené, že jedna kontrolovaná
osoba v postavení prevádzkovateľa poverila spracúvaním osobných údajov sprostredkovateľa
(advokátska kancelária), ktorý má pri výkone advokácie zásadne (ex lege) postavenie
prevádzkovateľa. Obe kontroly boli ukončené protokolom o kontrole.
7.2.3.3 Poplatky za ochranu osobných údajov
Predmetom kontroly boli spracovateľské činnosti bytového družstva založené na dikcii zákona
o vlastníctve bytov a nebytových priestorov. Kontrolovaná osoba zástupcom vlastníkov bytov
oznámila svoj zámer účtovať poplatok za ochranu osobných údajov s odôvodnením
spočívajúcim vo zvýšenej administratívnej záťaži generovanej dôslednou aplikáciu Nariadenia
a zákona. Kontrolovaná osoba na základe negatívnych reakcií zo strany vlastníkov bytov
a nebytových priestorov napokon dospela k rozhodnutiu uvedený poplatok zrušiť; poplatok
za ochranu osobných údajov, ktorý vlastníci bytov a nebytových priestorov už uhradili, im mal
byť vrátený v ročnom zúčtovaní. Kontrolovaná osoba v postavení prevádzkovateľa bola podľa
Nariadenia povinná prijať vhodné technické a organizačné opatrenia, aby zabezpečila súlad
spracúvania osobných údajov s požiadavkami Nariadenia. Zo súvisiacich ustanovení
Nariadenia nevzniká žiadnemu prevádzkovateľovi nárok na úhradu nákladov spojených
s plnením vlastných povinností, resp. samotné Nariadenie deklaruje právo dotknutých osôb na
ochranu ich osobných údajov a zabezpečenie ochrany osobných údajov ukladá
prevádzkovateľovi ako jeho bezodplatnú povinnosť. Nakoľko podmieňovanie ochrany
osobných údajov úhradou nezákonného poplatku je flagrantným porušením zásad zákonnosti
a spravodlivosti ustanovených Nariadením, kontrola bola ukončená protokolom o kontrole.
7.2.3.4 Nemocnica
V hodnotenom období vykonal úrad kontrolu spracúvania osobných údajov poskytovateľom
zdravotnej starostlivosti. Kontrola bola zameraná na súlad spracúvania osobných údajov
so zásadami spracúvania osobných údajov, podmienkami zákonného spracúvania,
podmienkami vyjadrenia súhlasu a podmienkami spracúvania osobitných kategórií osobných
údajov, plnenie informačnej povinnosti, plnenie povinností vyplývajúcich zo vzťahu medzi
prevádzkovateľom a sprostredkovateľom, spracúvanie na základe poverenia prevádzkovateľa
alebo sprostredkovateľa a určenie zodpovednej osoby. Kontrolou neboli zistené žiadne
nedostatky; kontrola bola ukončená záznamom o kontrole.
7.2.3.5 Kamerové systémy
Na základe podozrenia z porušenia povinností ustanovených Nariadením a zákonom
(anonymné podania, podnety iných než dotknutých osôb a medializované informácie) bolo
vykonaných šesť kontrol. Do tejto skupiny kontrol okrem dvoch fyzických osôb spadajú aj štyri

29

mestá a obce prevádzkujúce kamerové systémy. Mestá a obce ako prevádzkovatelia
kamerových systémov boli medzi kontrolované osoby zaradené v rámci kontinuity s plánom
kontrol realizovaným do 24.05.2018. Všetky kontroly kamerových systémov boli zamerané
na zásady spracúvania osobných údajov, poskytnutie informácií pri získavaní osobných údajov
od dotknutých osôb, vymedzenie právneho základu a v prípade fyzických osôb aj
na preskúmanie spracúvania z hľadiska vecnej pôsobnosti všeobecného nariadenia o ochrane
údajov.
Podľa členenia prevádzkovateľov kamerových systémov na fyzické osoby a mestá (obce) bola
v prípade dvoch fyzických osôb v hodnotenom období kontrola ukončená záznamom
o kontrole. V oboch prípadoch išlo o monitorovanie súkromného pozemku kvalifikované ako
spracúvanie osobných údajov v rámci výlučne osobnej alebo domácej činnosti, ktoré nespadá
do pôsobnosti všeobecného nariadenia o ochrane údajov.
V prípade štyroch miest a obcí bol vo vzťahu k prevádzkovaniu kamerových systémov zistený
v troch prípadoch nesúlad s platnou legislatívou a kontroly boli ukončené protokolmi
o kontrole. Nedostatky sa týkali najmä neposkytnutia presných informácií dotknutým osobám
(neposkytnutie informácií o právnom základe spracúvania a neposkytnutie informácií v mieste
vstupu do monitorovaného priestoru), čím došlo k porušeniu práv dotknutých osôb a následne
aj k porušeniu niektorých zásad spracúvania osobných údajov. Problémom bolo aj uchovávanie
záznamov z kamier po dobu dlhšiu ako nevyhnutnú pre dosiahnutie stanoveného účelu
spracúvania osobných údajov dotknutých osôb kamerovým systémom.

7.3 Závery vyplývajúce z kontrolnej činnosti úradu
Vo všeobecnosti je z výsledkov kontrol vykonaných v hodnotenom období zrejmé úsilie
prevádzkovateľov zabezpečiť dodržiavanie ustanovení Nariadenia a zákona, súčasne sú však
identifikované aj niektoré kategórie prevádzkovateľov, ktorým je potrebné venovať zvýšenú
pozornosť aj v nadchádzajúcom období.
Kontrolnú činnosť úradu, ktorej základným poslaním je preventívne pôsobenie na ochranu
osobných údajov spracúvaných prevádzkovateľmi a ich sprostredkovateľmi, je preto žiaduce
podporiť ďalšími formami aktivít úradu, a to najmä z dôvodu zásadnej zmeny právnej úpravy
podmienok spracúvania reprezentovanej Nariadením a zákonom, ktoré sa na území Slovenskej
republiky uplatňujú od 25.05.2018.
Základným predpokladom dosiahnutia súladu s požiadavkami Nariadenia a zákona
je všeobecné stotožnenie sa so zámerom, ktorý tieto právne predpisy formalizujú.

30

8 KONANIE O OCHRANE OSOBNÝCH ÚDAJOV
Účelom konania o ochrane osobných údajov je zistiť, či došlo k porušeniu práv fyzických osôb
pri spracúvaní ich osobných údajov alebo došlo k porušeniu ustanovení Nariadenia, prípadne
zákona. V prípade zistenia nedostatkov, ak je to dôvodné a účelné, uložiť opatrenia na nápravu,
prípadne pokutu. Na konanie o ochrane osobných údajov sa vzťahujú ustanovenia správneho
poriadku.
Ak nie je daná kompetencia úradu na konanie a rozhodnutie vo veci má úrad povinnosť podanie
postúpiť príslušnému správnemu orgánu.
V sledovanom období postúpil úrad celkovo 26 podaní inému, vecne príslušnému správnemu
orgánu na konanie a rozhodnutie.
Právne predpisy v oblasti ochrany osobných údajov umožňujú úradu podanie v taxatívne
stanovených prípadoch odložiť. Najčastejším dôvodom odloženia bola neopodstatnenosť
podania, keď už z dôkazov predložených dotknutou osobou bolo zrejmé, že k porušeniu
právnych predpisov v oblasti ochrany osobných údajov nedošlo.
Zákon č. 122/2013 Z. z. upravoval predmetný inštitút odloženia podania vo fakultatívnej
podobe.
V zmysle zákona musí byť v prípade, že nastane jeden z dôvodov na odloženie podania podanie
odložené obligatórne.
V sledovanom období bolo celkovo odložených 287 podaní.
Úrad, v rámci dozornej činnosti, vedie konanie o ochrane osobných údajov s cieľom ochrany
práv fyzických osôb pred neoprávneným zasahovaním do ich súkromného života pri spracúvaní
ich osobných údajov, pričom v ňom tiež skúma dodržiavanie povinností stanovených
Nariadením a zákonom. Ak zistí porušenie práv dotknutej osoby alebo nesplnenie povinností
pri spracúvaní osobných údajov, rozhodnutím, ak je to dôvodné a účelné, uloží
prevádzkovateľovi alebo sprostredkovateľovi, aby v určenej lehote vykonal opatrenia na
odstránenie nedostatkov a príčin ich vzniku, prípadne, v závislosti najmä od závažnosti
zisteného porušenia uloží pokutu. V opačnom prípade konanie o ochrane osobných údajov
zastaví.
Konanie o ochrane osobných údajov sa začína
 na návrh navrhovateľa,
 alebo z vlastnej iniciatívy úradu.
Konanie z vlastnej iniciatívy úradu sa začína
 na základe podnetu,
 na základe výsledkov kontroly, ktorou boli zistené nedostatky alebo
 na základe zistenia úradu z vlastnej činnosti o podozrení z porušenia právnych
predpisov v oblasti ochrany osobných údajov, ako konanie začaté bez návrhu.
V sledovanom období začal úrad celkovo 126 správnych konaní, z ktorých
 78 bolo začatých na návrh dotknutej osoby,
 25 začatých na základe podnetu,
 8 začatých na základe výsledkov kontroly, ktorou boli zistené nedostatky a
 15 konaní viedol úrad z vlastnej iniciatívy na základe podozrenia z porušenia právnych
predpisov v oblasti ochrany osobných údajov.

31

V roku 2018 začal úrad správne konanie
 na základe návrhu v 45 prípadoch,
 na základe podnetu v 11 prípadoch,
 na základe výsledkov kontroly v 1 prípade,
 a z vlastnej iniciatívy v 7 prípadoch.
V roku 2019 začal úrad správne konanie
 na základe návrhu v 33 prípadoch,
 na základe podnetu v 14 prípadoch,
 na základe výsledkov kontroly v 7 prípadoch,
 a z vlastnej iniciatívy v 8 prípadoch.
Prehľad spôsobov začatia konania v rámci sledovaného obdobia
Rok
Od 25.5.2018 do
31.12.2018
Od 1.1.2019 do
24.5.2019
Spolu

Na základe
návrhu

Na základe
podnetu

Na základe
výsledkov kontroly

Z vlastnej
iniciatívy úradu

45

11

1

7

33

14

7

8

78

25

8

15

Rozhodnutie úradu, ako správneho orgánu v prvom stupni v konaní o ochrane osobných
údajov, vychádza zo spoľahlivo zisteného stavu veci. Na tento účel je úrad v konaní o ochrane
osobných údajov oprávnený požadovať súčinnosť od kohokoľvek, pričom v hodnotenom
období úrad žiadal o súčinnosť celkovo 601 krát. V konaní o ochrane osobných údajov sa
vyskytli tri prípady kedy subjekt, od ktorého bola žiadaná súčinnosť
na ňu nereagoval a úradu ani po vyzvaní na splnenie si povinnosti súčinnosť neposkytol
(v daných prípadoch bolo voči subjektom iniciované konanie o pokute prípadne o poriadkovej
pokute).
V súvislosti so zvyšovaním povedomia ochrany osobných údajov u verejnosti sa o prípady,
resp. výsledky konaní zaujímali častokrát taktiež média. Inštitút právneho zastúpenia bol
v hodnotenom období využitý v značnom počte prípadov, pričom výnimkou neboli ani prípady,
kedy všetci účastníci konania boli zastúpení právnymi zástupcami.
Najčastejším predmetom konania o ochrane osobných údajov bolo skúmanie, či spracúvaním
osobných údajov dotknutých osôb prostredníctvom kamier dochádzalo k porušovaniu právnych
predpisov v oblasti ochrany osobných údajov.
Medzi najčastejšie porušenia patrilo spracúvanie osobných údajov v rozpore
so zásadou zákonnosti kedy dochádzalo k spracúvaniu osobných údajov bez právneho základu,
resp. v rozpore s právnym základom a spracúvanie v rozpore so zásadou integrity a dôvernosti,
čo súviselo s neprijatím primeraných bezpečnostných opatrení.
V konaní o ochrane osobných údajov boli v hodnotenom období využívané viaceré dôkazové
prostriedky umožňujúce zistenie skutočného stavu veci, pričom za daným účelom sa pri
komplikovanejších veciach využívala kontrola priamo u prevádzkovateľa alebo

32

sprostredkovateľa. Kontrola sa osvedčila ako účinný prostriedok pre zisťovanie skutočného
a úplného stavu, najmä pri preverovaní kamier na mieste, kde umožnila spoľahlivo určiť spôsob
a jednotlivé aspekty monitorovania a na základe toho následne posúdiť zásah do súkromia
monitorovaných osôb. S cieľom zistenia skutočného stavu veci súvisí aj pomerne vysoký počet
žiadostí o súčinnosť, prostredníctvom ktorých boli zabezpečované do spisových materiálov
najmä listinné dôkazy. Dotknuté osoby podávali zväčša precizované návrhy obsahujúce všetky
vyžadované náležitosti, pričom len v minimálnej miere ich bolo potrebné vyzývať na
odstránenie nedostatkov podania (len sporadicky navrhovateľ svoj návrh na začatie konania po
výzve nedoplnil).
Konanie o ochrane osobných údajov, ako typ správneho konania sa vyznačuje citlivosťou
prejednávanej problematiky, ktorá sa týka dodržiavania a ochrany základných práv a slobôd
v oblasti osobných údajov.
Konanie o ochrane osobných údajov je neverejným konaním, ktoré v sebe zahŕňa viacero
osobitostí, ktoré dopĺňajú, resp. rozširujú právnu úpravu zákona č. 71/1967 Zb., prípadne tam
kde je to potrebné vylučujú aplikáciu zákona č. 71/1967 Zb. Tieto špecifiká sú dôležité
z hľadiska správneho uplatňovania ochrany osobných údajov, pričom úrad v rámci
prvostupňového konania ich tam, kde to bolo vhodné a potrebné, zohľadňoval. Takýmto
osobitným inštitútom v konaní o ochrane osobných údajov je napr. utajenie totožnosti
navrhovateľa v prípadoch, v ktorých by mohlo dôjsť k porušeniu jeho práv a právom
chránených záujmov (ako dotknutej osoby), prípadne negatívnemu konaniu zo strany
prevádzkovateľa. Utajenie totožnosti navrhovateľa našlo svoje opodstatnenie a dotknuté osoby
v záujme svojej ochrany ho v hodnotenom období využívali pri návrhoch, ktorými sa domáhali
ochrany ich práv a právom chránených záujmov v súvislosti s výkonom ich povolania.
V sledovanom období sa prevádzkovatelia častokrát v priebehu konania o ochrane osobných
údajov ešte pred vydaním meritórneho rozhodnutia snažili dobrovoľne odstrániť zistené
nedostatky pri spracúvaní osobných údajov a prijať účinné mechanizmy k zabezpečeniu
zákonného spracúvania osobných údajov. O prijatých a vykonaných opatreniach na odstránenie
zistených nedostatkov účastníci konania úrad v uložených lehotách spravidla úrad informovali.

33

9 MECHANIZMUS SPOLUPRÁCE A KONZISTENTNOSTI
Fungovanie vnútorného trhu si vyžaduje, aby voľný pohyb osobných údajov v rámci Únie nebol
obmedzený ani zakázaný, a to ani z dôvodov súvisiacich s ochranou fyzických osôb
pri spracúvaní osobných údajov, čo sa odzrkadľuje aj v ustanovení čl. 1 ods. 3 Nariadenia.
Na uvedené Nariadenie reaguje zavedením mechanizmov spolupráce a konzistentnosti, aby
bola zaručená konzistentná a obdobne vysoká úroveň ochrany osobných údajov v každom
členskom štáte bez ohľadu na miesto bydliska dotknutej osoby.

9.1 Mechanizmus spolupráce
Nariadenie upravuje spoluprácu medzi dozornými orgánmi navzájom, či už potreba vzájomnej
spolupráce vznikne v rámci vyšetrovania konkrétneho podozrenia z porušenia ochrany
osobných údajov alebo v rámci inej činnosti dozorného orgánu (napr. riešenie právnych otázok,
poskytovanie konzultácií). Vzhľadom na to, že pravidlá spolupráce sú upravené priamo
v Nariadení, nevyžaduje sa žiadne uzatváranie ďalších osobitných dohôd medzi členskými
štátmi na tento účel.
9.1.1 Cezhraničné spracúvanie
V zmysle čl. 55 Nariadenia každý dozorný orgán plní úlohy a vykonáva právomoci zverejnené
Nariadením na území svojho štátu. Nariadenie však osobitne upravuje aj postup a príslušnosť
v konaní pre cezhraničné spracúvanie osobných údajov. Cezhraničné spracúvanie je v zmysle
čl. 4 bod 23 Nariadenia a) spracúvanie osobných údajov, ktoré sa uskutočňuje v Únii v kontexte
činností prevádzkarní prevádzkovateľa alebo sprostredkovateľa vo viac ako jednom členskom
štáte, pričom prevádzkovateľ alebo sprostredkovateľ sú usadení vo viac ako jednom členskom
štáte; alebo b) spracúvanie osobných údajov, ktoré sa uskutočňuje v Únii kontexte činností
jedinej prevádzkarne prevádzkovateľa alebo sprostredkovateľa v Únii, ale ktoré podstatne
ovplyvňuje alebo pravdepodobne podstatne ovplyvní dotknuté osoby vo viac ako jednom
členskom štáte.
Nariadenie upravuje spoluprácu medzi dozornými orgánmi predovšetkým v súvislosti
s mechanizmom jednotného kontaktného miesta (tzv. one-stop-shop) upraveného v čl. 56 ods. 1
Nariadenia, v zmysle ktorého je dozorný orgán hlavnej prevádzkarne alebo jedinej
prevádzkarne prevádzkovateľa alebo sprostredkovateľa oprávnený konať ako vedúci dozorný
orgán pre cezhraničné spracúvanie vykonávané zo strany tohto prevádzkovateľa,
resp. sprostredkovateľa. V súlade s čl. 4 bod 22 Nariadenia ostatné dozorné orgány budú
pre toto spracúvanie v pozícií dotknutých dozorných orgánov, ak a) prevádzkovateľ alebo
sprostredkovateľ je usadený na území členského štátu tohto dozorného orgánu; b) dotknuté
osoby s pobytom v členskom štáte tohto dozorného orgánu sú podstatne ovplyvnené alebo budú
pravdepodobne podstatne ovplyvnené spracúvaním; alebo c) sťažnosť sa podala na tento
dozorný orgán.
Určovanie vedúceho dozorného orgánu a dotknutých orgánov sa uskutočňuje v systéme IMI
(Internal Market Informational System - Informačný systém o vnútornom trhu), v rámci
ktorého prebieha medzi jednotlivými dozornými orgánmi výmena informácií o konkrétnom
spracúvaní a konkrétnom podozrení z porušenia ochrany osobných údajov, resp. pokiaľ sa
vyšetrovanie začalo na základe sťažnosti dotknutej osoby, tak aj o obsahu tejto konkrétnej
sťažnosti. Výmena informácií prebieha v anglickom jazyku.

34

V sledovanom období bolo úradu doručených v systéme IMI 1035 notifikácií ohľadom
určovania vedúceho a dotknutého dozorného orgánu. Úrad na základe starostlivého posúdenia
každej jednej veci vyhodnotil, že je dotknutým dozorným orgánom v 421 prípadoch;
najčastejšie z dôvodov, že predmetné spracúvanie osobných údajov podstatne ovplyvňuje alebo
pravdepodobne podstatne ovplyvní dotknuté osoby s pobytom na území Slovenskej republiky.
Najčastejšie išlo o prevádzkovateľov ako Facebook (a jeho platformy Instagram, Youtube),
Google, Paypal, letecké spoločnosti. V niektorých prípadoch bol úrad dotknutý aj z dôvodu, že
prevádzkovateľ alebo sprostredkovateľ je usadený na území Slovenskej republiky, ako
napr. v prípade spoločností Amazon alebo Microsoft, ktoré majú na území Slovenskej
republiky jednu alebo viac prevádzkarní. Pokiaľ úrad vyhodnotil, že je dotknutým dozorným
orgánom, vyznačil svoju pozíciu v systéme IMI a prípad ďalej sledoval. V súlade s čl. 60
Nariadenia sa úrad sa podľa potreby vyjadroval k žiadostiam vedúceho dozorného orgánu,
k jeho postupu a k výsledkom vyšetrovania a tiež pripomienkoval návrh rozhodnutia. Pokiaľ
by bol úrad dotknutým dozorným orgánom z dôvodu, že mu bola doručená sťažnosť, úrad by
vystupoval ako kontaktný bod pre dotknutú osobu a oznamoval jej rozhodnutie.
Priamo úradu bolo v sledovanom období doručených celkovo 19 podaní obsahujúcich prvky
cezhraničného spracúvania (z toho 15 návrhov od dotknutých osôb a 4 podnety). Tieto podania
boli doručené buď od zahraničných osôb alebo smerovali voči zahraničným prevádzkovateľom,
medzi inými napríklad aj voči prevádzkovateľom usídleným v Indii alebo na Ukrajine. Úrad
podávateľov podnetov zo zahraničia poučil v anglickom jazyku o náležitostiach návrhu
a o povinnosti používať v konaní o ochrane osobných údajov slovenský jazyk. Pokiaľ podania
zakladali dôvodné podozrenie z porušenia ochrany osobných údajov, úrad uvádzané tvrdenia
preveril aj v spolupráci so zahraničnými prevádzkovateľmi. V jednom prípade úrad vložil
doručené podanie do systému IMI a ďalej ho riešil v spolupráci s holandským dozorným
orgánom, ktorý bol pre dané spracúvanie vedúcim dozorným orgánom.
9.1.2 Vzájomná pomoc
Úrad spolupracuje s inými dozornými orgánmi aj mimo mechanizmu one-stop-shop. Táto
spolupráca prebieha taktiež v systéme IMI, ktorý umožňuje zasielanie konkrétnych žiadostí
vybraným dozorným orgánom. Úrad však priebežne vybavuje aj emailové, resp. písomné
žiadosti iných dozorných orgánov.
Za sledované obdobie úrad v systéme IMI prijal 21 žiadostí iných dozorných orgánov
o spoluprácu v zmysle čl. 61 Nariadenia. Najvyšší počet žiadostí (päť) bol prijatý z maďarského
dozorného orgánu, štyri prišli z maltského dozorného orgánu, tri z českého dozorného orgánu
a dve žiadosti z poľského dozorného orgánu. V predmetných žiadostiach dozorné orgány
žiadali úrad o jeho právny názor predovšetkým ohľadom výkladu ustanovení Nariadenia.
Žiadosti sa týkali napr. určenia zodpovednej osoby odborovými organizáciami, výkladu čl. 26
a čl. 80 Nariadenia a implementácie čl. 87 Nariadenia. Maďarský dozorný orgán zaujímala prax
úradu pri kontrole prevádzkovania kamerových systémov (tzn. ako úrad aplikuje Nariadenie
pri atrapách kamier, ako postupuje v prípade, že kamery snímajú súkromný pozemok alebo
pozemok suseda, a iné). Niektoré dozorné orgány týmto spôsobom úrad informovali
o doručenom oznámení porušenia ochrany osobných údajov a poľský a český dozorný orgán
využili tento spôsob na konzultáciu konkrétneho prípadu pred spustením mechanizmu onestop-shop.
Za sledované obdobie úrad v systéme IMI zaslal 1 žiadosť o spoluprácu v zmysle čl. 61
Nariadenia, ktorá sa týkala nezávislosti dozorného orgánu pri spracúvaní údajov dozorným

35

orgánom v štátnom cloude a ktorú adresoval dozorným orgánom všetkých členských štátov.
Úrad na vzájomnú spoluprácu s inými dozornými orgánmi však používal aj iné formy
komunikácie ako systém IMI (email, písomná a telefonická komunikácia), pri čom využíval
kontakty nadobudnuté počas svojej činnosti, medzi inými aj kontakty nadobudnuté v rámci
členstva v expertných skupinách Výboru.
9.1.3 Spoločné operácie dozorných orgánov
V rámci mechanizmu spolupráce sa v zmysle čl. 62 Nariadenia môžu vykonať aj spoločné
operácie dozorných orgánov v rátane spoločných vyšetrovaní a spoločných opatrení v oblasti
presadzovania. V sledovanom období úrad neinicioval ani neprijal žiadosť o vykonanie
takýchto spoločných operácií dozorných orgánov.

9.2 Mechanizmus konzistentnosti
Dôležitým atribútom Nariadenia je jeho konzistentné uplatňovanie, aby sa dosiahol tento cieľ,
Nariadenie upravuje mechanizmus konzistentnosti, ktorý možno chápať ako spoluprácu medzi
dozornými orgánmi EHP, a v relevantných prípadoch aj s EK.
9.2.1 Stanovisko Výboru
Účelom článku 64 Nariadenia je, aby Výbor vydal stanovisko v prípadoch, keď príslušný
dozorný orgán plánuje prijať konkrétne opatrenia. Na tento účel by dozorný orgán mal Výboru
oznámiť svoj návrh rozhodnutia. Nariadenie upravuje prípady, kedy je dozorný orgán povinný
žiadať Výbor o stanovisko (čl. 64 ods. 1 Nariadenia) a kedy má možnosť požiadať o stanovisko
(čl. 64 ods. 2 Nariadenia).
Úrad v hodnotenom období požiadal o stanovisko Výboru, nakoľko mal v pláne prijať zoznam
spracovateľských operácií, ktoré podliehajú požiadavke na posúdenie vplyvu na ochranu
údajov, tzv. blacklist spracovateľských operácií. Výbor vydal stanovisko 21/2018
k navrhovanému zoznamu príslušného dozorného orgánu Slovenska v tejto veci 25. septembra
2018. Úrad následne prijal blacklist spracovateľských operácií
9.2.2 Riešenie sporov Výborom
Riešenie sporov Výborom umožňuje Výboru prijať záväzné rozhodnutie na zabezpečenie
konzistentného uplatňovania Nariadenia v týchto prípadoch:
 Relevantná odôvodnená námietka bola vznesená dotknutým dozorným orgán
om alebo zamietnutá vedúcim dozorným orgánom (čl. 60 Nariadenia);
 Nesúhlas s určením vedúceho dozorného orgánu (čl. 56 Nariadenia);
 Absencia konzultácie Výboru (čl. 64 Nariadenia);
 Dozorný orgán nepostupoval podľa stanoviska Výboru (čl. 64 Nariadenia).
V hodnotenom období Výbor neriešil spor s Úradom.
9.2.3 Postup pre naliehavé prípady
Článok 66 Nariadenia upravuje mechanizmus postupu pre naliehavé prípady. Vo výnimočných
prípadoch, keď sa dotknutý dozorný orgán domnieva, že je naliehavé chrániť práva a slobody
dotknutých osôb, môže prijať dočasné opatrenia s právnymi účinkami na svojom území.

36

Platnosť týchto opatrení nesmie časovo prekročiť tri mesiace. V tomto prípade je dotknutý
dozorný orgán povinný informovať ostatné dozorné orgány, Výbor a EK.
Ak sa dozorný orgán domnieva, že je potrebné urýchlene prijať konečné opatrenia, môže
požiadať Výbor o naliehavé stanovisko alebo o naliehavé záväzné rozhodnutie. Každý dozorný
orgán môže od Výboru žiadať naliehavé stanovisko alebo záväzné rozhodnutie v prípadoch,
keď príslušný dozorný orgán neprijal vhodné opatrenie a existuje naliehavá potreba konať.
V hodnotenom období úrad neaplikoval tento článok.

37

10 SANKCIONOVANIE
Sankciami za porušenie Nariadenia a zákona č. 18/2018 Z. z. sú pokuta a poriadková pokuta.
Sankcie sú v daných právnych normách upravené fakultatívne, tzn. že nie každé zistené
porušenie sa automaticky musí skončiť uložením sankcie. Úrad ukladá pokuty a poriadkové
pokuty v závislosti od okolností každého jednotlivého prípadu. Úrad pri rozhodovaní o uložení
pokuty a určení jej výšky zohľadňuje najmä povahu, závažnosť a trvanie porušenia, počet
dotknutých osôb, rozsah škody, ak vznikla, prípadné zavinenie porušenia ochrany osobných
údajov a opatrenia, ktoré boli prijaté na zmiernenie škody, ktorú dotknuté osoby utrpeli. Úrad
taktiež prihliada na predchádzajúce porušenia ochrany osobných údajov, mieru spolupráce
s úradom pri náprave porušenia a zmiernení možných nepriaznivých dôsledkov porušenia,
kategóriu osobných údajov, ktorých sa porušenie týka a na spôsob, akým sa úrad o porušení
ochrany osobných údajov dozvedel.

10.1 Pokuta
V sledovanom období úrad za porušenie právnych predpisov o oblasti ochrany osobných
údajov právoplatne uložil 38 pokút v súhrnnej výške 132 600,- eur. V sledovanom období
vybral úrad na pokutách celkovo 129 638,89 eur. Priemerná pokuta bola vo výške
3 489,- eur. Najnižšiu pokutu vo výške 500,- eur úrad uložil prevádzkovateľovi za
neposkytnutie súčinnosti. Najvyššiu pokutu úrad právoplatne uložil vo výške 40 000,- eur
prevádzkovateľovi za porušenie bezpečnosti spracúvania osobných údajov.
Prehľad uložených a vybratých pokút v sledovanom období
Sledované
obdobie

Počet
pokút

Celková výška
právoplatne
uložených pokút
v Eurách

25.5.2018
až
24.5.2019

38

132 600

Priemerná výška pokuty
zaokrúhlená na celé Euro
nahor

Celkovo vybraté na
pokutách v Eurách

3 489

129 638,89

Pokuta, ako druh sankcie, plnila v hodnotenom období represívnu ako aj preventívnu funkciu.
Pri jej ukladaní úrad okrem iného zohľadňoval postavenie subjektu a jeho činnosť ako aj dopad
výšky pokuty na jeho ďalšiu existenciu. V súvislosti s ukladaním pokút počas hodnoteného
obdobia za porušenie právnych predpisov v oblasti ochrany osobných údajov možno
konštatovať, že uložené pokuty nemali likvidačné dopady.

10.2 Poriadková pokuta
Poriadková pokuta slúži na zabezpečenie dôstojného a nerušeného priebehu dozornej činnosti
úradu. Úrad môže uložiť poriadkovú pokutu prevádzkovateľovi alebo sprostredkovateľovi,
prípadne zástupcovi prevádzkovateľa alebo sprostredkovateľa, ak marí výkon kontroly alebo
ak nezabezpečí primerané podmienky na jej výkon. Úrad môže uložiť poriadkovú pokutu
taktiež osobe, ktorá nie je prevádzkovateľom alebo sprostredkovateľom, za neposkytnutie
požadovanej súčinnosti úradu pri výkone dozoru. V sledovanom období uložil úrad štyri
poriadkové pokuty v súhrnnej výške 9 500,- eur, z toho dve vo výške 500,- eur za neposkytnutie
súčinnosti a dve vo výškach 3 500,- eur a 5 000,- eur v súvislosti s marením výkonu kontroly.

38

10.3 Vybrané prípady z dozornej činnosti úradu
10.3.1 Odloženia
10.3.1.1 Plnenie informačnej povinnosti voči dotknutej osobe
V roku 2018 bol úradu doručený návrh dotknutej osoby proti spoločnosti, ktorá dotknutej osobe
odoslala písomnosť s informáciami o tom, že v postavení prevádzkovateľa spracúva jej osobné
údaje, na aký účel ich spracúva, kategórie spracúvaných údajov, príjemcovia, doba
uchovávania, práva dotknutej osoby, právo podať sťažnosť úradu. Dotknutá osoba po doručení
listu nadobudla podozrenie, že táto spoločnosť jej osobné údaje zneužíva, nakoľko ich tejto
spoločnosti neposkytla a ani neudelila súhlas na spracúvanie. Z listu vyplývalo, že jej osobné
údaje sú spracúvané na účely vymáhania pohľadávky. Dotknutá osoba namietala, že dlhodobo
nemá žiadny zmluvný alebo nezmluvný vzťah so žiadnou organizáciou voči, ktorej by jej
vznikla finančná povinnosť.
Z obsahu písomnosti spoločnosti vyplývalo, že si ako prevádzkovateľ voči dotknutej osobe,
ktorej osobné údaje spracúvala už v predošlom období, uplatňovaním Nariadenia
od 25.05.2018 plnila informačnú povinnosť v potrebnom rozsahu podľa čl. 13 a 14 Nariadenia.
Úrad ďalej preveril, že prevádzkovateľ osobné údaje dotknutej osoby získal na spracúvanie
na základe zmluvy o postúpení pohľadávok od pôvodného veriteľa a k spracúvaniu osobných
údajov dochádzalo z dôvodu plnenia zmluvy v dôsledku omeškania platieb dotknutej osoby.
Účelom spracúvania osobných údajov dotknutej osoby bola správa pohľadávky, pričom
právnym základom spracúvania osobných údajov bol oprávnený záujem prevádzkovateľa.
Vzhľadom k tomu, že v čase podania návrhu dotknutej osoby nedošlo k naplneniu účelu,
doriešeniu pohľadávky voči danej dotknutej osobe, jej osobné údaje prevádzkovateľ oprávnene
spracúval. Z posúdenia veci neboli zistené také skutočnosti, ktoré by nasvedčovali postupu
prevádzkovateľa v rozpore s Nariadením, a preto bol daný návrh dotknutej osoby odložený ako
zjavne neopodstatnený.
10.3.1.2 Zverejňovanie osobných údajov vo verejnej vyhláške
V roku 2018 bol úradu doručený návrh dotknutej osoby voči prevádzkovateľovi, ktorou bola
obec. Dotknutá osoba v návrhu namietala neoprávnené zverejňovanie svojich osobných údajov
na webovej stránke prevádzkovateľa a jeho fyzickej úradnej tabuli vo vyvesenom odvolaní,
podanom dotknutou osobou v stavebnom konaní. Dotknutá osoba uviedla, že prevádzkovateľ
umiestnil jej odvolanie na webovej stránke a na úradnej tabuli preto, aby sa ostatní účastníci
konania mohli vyjadriť k námietkam. Dotknutá osoba mala za to, že účastníci konania sa môžu
vyjadriť k obsahu jej podania a nie k jej osobe, preto mal prevádzkovateľ zabezpečiť ochranu
jej osobných údajov napríklad anonymizáciou.
Úrad zadokumentoval dôkazy z webového sídla prevádzkovateľa a zistil, že písomnosť bola
zverejňovaná v odkaze verejné vyhlášky za účelom upovedomenia účastníkov stavebného
konania o podanom odvolaní a výzvy na vyjadrenie sa v určenej lehote. Predmetná písomnosť
mala byť zverejnená po dobu 15 dní na úradnej tabuli v zmysle osobitného predpisu.
Úrad šetrením zistil, že verejná vyhláška spolu s odvolaním dotknutej osoby (účastníka
stavebného konania) bola zverejnená na úradnej tabuli obce počas zákonnej lehoty. Účelom
spracúvania osobných údajov dotknutej osoby spôsobom, kedy boli jej osobné údaje v rozsahu
odvolania zverejnené na úradnej tabuli obce, bolo doručovanie písomnosti (odvolanie voči

39

stavebnému povoleniu) ostatným účastníkom stavebného konania verejnou vyhláškou v zmysle
osobitného predpisu po dobu 15 dní. Uplynutím tejto zákonnej doby vyvesenia písomnosti
na úradnej tabuli správneho orgánu alebo na webovom sídle správneho orgánu, došlo aj
k skončeniu účelu zverejňovania osobných údajov dotknutej osoby a bolo nevyhnutné ukončiť
zverejňovanie osobných údajov vo vyvesenej písomnosti. Úradom bolo preverené v danom
prípade, že uplynutím 15 dňovej lehoty bola verejná vyhláška a odvolanie dotknutej osoby s jej
osobnými údajmi z online a fyzickej úradnej tabule obce zvesené. Doručovanie do vlastných
rúk ako aj doručovanie verejnou vyhláškou sú rovnocenné formy doručovania písomností
v správnom konaní, kedy platí rovnako, že písomnosti doručované v správnom konaní formou
verejnej vyhlášky sa taktiež doručujú účastníkom predmetného správneho konania, ku ktorým
má tento účastník vždy právo sa vyjadriť, bez zásahu zo strany správneho orgánu do týchto
písomností, tzn. v neanonymizovanej podobe. Vzhľadom na to, že neboli zistené dôvody
na začatie konania o ochrane osobných údajov voči prevádzkovateľovi, bol návrh dotknutej
osoby odložený ako zjavne neopodstatnený.
10.3.1.3 Zverejňovanie osobných údajov v oznámení o dražbe na internete
V roku 2019 bol úradu doručený spoločný návrh dvoch dotknutých osôb voči subjektu, ktorý
mal neoprávnene zverejňovať ich osobné údaje na internete v oznámi o dražbe konanej v roku
2016. Dotknuté osoby neidentifikovali toho, voči komu návrh smerujú. K návrhu priložili len
listinu označenú ako „Oznámenie o dražbe podľa § 17 zákona č. 527/2002 Z. z. o dobrovoľných
dražbách....v znení neskorších predpisov“. Dotknuté osoby uviedli, že zverejňovanie osobných
údajov v oznámení o dražbe im spôsobuje v ich okolí problémy. Oznámenie o dražbe
obsahovalo osobné údaje dotknutých osôb ako vlastníkov predmetu dražby v rozsahu meno,
priezvisko, rodné priezvisko, dátum narodenia, bydlisko a iné súvisiace s predmetom dražby.
Vzhľadom na to, že návrh na začatie konania o ochrane osobných údajov musí obsahovať
náležitosti stanovené zákonom č. 18/2018 Z. z., úrad vyzval dotknuté osoby na doplnenie
absentujúcich náležitostí nimi podaného návrhu. Nakoľko dotknuté osoby ako navrhovatelia
svoj návrh v určenej lehote nedoplnili, úrad ich návrh odložil z dôvodu, že navrhovatelia
neposkytli na jeho žiadosť potrebnú súčinnosť.
Úrad nadväzne na obsah neúplného návrhu a zistenie, že zadaním údajov o ich osobách
do vyhľadávača Google bol nájdený odkaz na stránku, ktorá obsahovala predmetné oznámenie
o dražbe, vec naďalej preskúmaval. Nájdená web stránka ponúkala najmä nehnuteľnosti –
reality. Úrad vyzval na súčinnosť prevádzkovateľa daného portálu. Úradom bolo zistené, že
oznámenie o dražbe bolo súčasťou inzerátu právnickej osoby, pričom verejné zobrazovanie
inzerátu pre návštevníkov bolo zrušené v roku 2016 a na základe toho, že spoločnosť ako
prevádzkovateľ portálu je oprávnená v tomto konkrétnom prípade odstrániť oznámenie
o dražbe zo svojho portálu, zabezpečila potrebné kroky, aby ďalej nedochádzalo
k zverejňovaniu osobných údajov dotknutých osôb v oznámení o dražbe.
10.3.1.4 Znalecký posudok vypracovaný zo zdravotnej dokumentácie
Úrad v roku 2019 posudzoval návrh smerovaný proti prevádzkovateľovi, ktorý ako znalec
na základe uznesenia súdu vypracoval znalecký posudok týkajúci sa zdravia navrhovateľa a mal
pri tom porušiť jeho právo na ochranu osobných údajov tým, že príloha k posudku obsahovala
údaje zo zdravotnej dokumentácie navrhovateľa, a to vo veľkom rozsahu, vrátane informácií,
ktoré nie sú potrebné ako dôkaz. Úrad konštatoval, že namietané spracúvanie má primeraný
právny základ ustanovený zákonom č. 576/2004 Z. z. o zdravotnej starostlivosti, službách

40

súvisiacich s poskytovaním zdravotnej starostlivosti a o zmene a doplnení niektorých zákonov
v znení neskorších predpisov a zákonom č. 382/2004 Z. z. o znalcoch, tlmočníkoch
a prekladateľoch a o zmene a doplnení niektorých zákonov v znení neskorších predpisov (ďalej
len „zákon č. 382/2004 Z. z.“). Vzhľadom na námietky navrhovateľa k rozsahu osobných
údajov v prílohe úrad posúdil znalecký posudok predložený navrhovateľom z hľadiska, či
prevádzkovateľ postupoval v súlade so zásadou minimalizácie údajov, teda či rozsah osobných
údajov v prílohe zodpovedá účelu podľa § 17 ods. 4 písm. e) a ods. 5 zákona č. 382/2004 Z. z.,
s výsledkom, že v danom prípade rozsah spracúvaných údajov zodpovedá ustanovenému účelu,
ktorým je zabezpečenie preskúmateľnosti znaleckého posudku. Na základe uvedených dôvodov
úrad konštatoval, že návrh je zjavne neopodstatnený odložil ho.
10.3.2 Konania
10.3.2.1 Uplatnenie si práva dotknutej osoby na prístup k osobným údajom
V roku 2018 bol úradu doručený návrh dotknutej osoby voči prevádzkovateľovi, u ktorého si
uplatnila svoje práva pri spracúvaní osobných údajov. Dotknutá osoba žiadala prevádzkovateľa
o prístup k svojim osobným údajom spracúvaným prostredníctvom kamerových záznamov
a audiozáznamov v určitý deň v súvislosti s výkonom prepravnej kontroly. Vzhľadom na to, že
prevádzkovateľ nevyhovel žiadosti dotknutej osoby a poskytol jej len informáciu, že záznamy
z kamerových systémov a audiozáznamy sú uchovávané v lehote 15 dní a poskytované sú
najmä orgánom činným v trestnom konaní, dotknutá osoba považovala tento postup
prevádzkovateľa za porušenie svojich práv.
Podľa recitálu 63 Nariadenia dotknutá osoba by mala mať právo na prístup k osobným údajom,
ktoré boli o nej získané, a uvedené právo aj jednoducho a v primeraných intervaloch uplatňovať,
aby si bola vedomá zákonnosti spracúvania a mohla si ju overiť. V zmysle čl. 23 Nariadenia
obmedziť práva a povinnosti vyplývajúce z čl. 12 až 22 Nariadenia, ktoré upravujú práva
dotknutých osôb, možno len prostredníctvom legislatívneho opatrenia v práve Európskej únie
alebo v práve členského štátu. Šetrením bolo zistené, že osobné údaje dotknutej osoby neboli
spracúvané v kamerovom systéme prevádzkovateľa. K spracúvaniu osobných údajov dotknutej
osoby však došlo prostredníctvom audiozáznamu vyhotoveného v čase prepravnej kontroly, ktorý
prevádzkovateľ likviduje v lehote 15 dní. Prevádzkovateľ mal v čase doručenia žiadosti dotknutej
osoby vo veci práva na prístup k osobným údajom predmetný audiozáznam k dispozícii, a preto bol
povinný vybaviť žiadosť v súlade s ustanoveniami Nariadenia. Úrad nespochybnil plnenie
povinnosti prevádzkovateľa poskytovať alebo sprístupňovať vyhotovené kamerové alebo audio
záznamy orgánom činným v trestnom konaní, súdom, príp. iným oprávneným subjektom, avšak
v tomto prípade sa jednalo o plnenie odlišnej povinnosti, a to povinnosti prevádzkovateľa
vo vzťahu k uplatneniu práv dotknutej osoby na prístup k svojim osobným údajom, ktoré
prevádzkovateľ získaval na spracúvanie vo svojom informačnom systéme na ním vymedzený
účel. Úrad na základe zisteného porušenia práva dotknutej osoby uložil prevádzkovateľovi
nápravné opatrenia a zároveň aj pokutu.
10.3.2.2 Nájdenie dokumentácie s osobnými údajmi v zbernom dvore
V roku 2018 bol úradu doručený e-mail vo veci podozrenia z porušenia povinností pri spracúvaní
osobných údajov, ktoré boli nájdené v listinách vyhodených v priestoroch zberného dvora obce.
Odosielateľ emailu objavil vo vyhodených dokladoch napríklad aj zmluvy o pôžičke s osobnými
údajmi. Vzhľadom na to, že túto nájdenú dokumentáciu zobral zo zberného dvora a oznámil to
úradu, bolo následne zabezpečené jej prevzatie úradom do jeho priestorov ako dôkazový materiál.

41

Úrad začal konanie o ochrane osobných údajov z vlastnej iniciatívy voči zodpovednému
prevádzkovateľovi. Vyhodená dokumentácia obsahovala okrem iného zmluvy o pôžičke s menami,
priezviskami, rodnými číslami, číslami občianskych preukazov, adresami trvalého pobytu,
zamestnávateľmi, ďalej obsahovala kópie úradných dokladov ako občiansky preukaz, rodný list.
Nájdené zmluvy boli približne z obdobia rokov 2006, 2009, 2011. Dotknutými osobami boli
zákazníci kupujúci tovar na splátky, ktorí žiadali o pôžičku.
Podľa zásady integrity a dôvernosti v zmysle čl. 5 ods. 1 písm. f) Nariadenia musia byť osobné
údaje spracúvané spôsobom, ktorý zaručuje primeranú bezpečnosť osobných údajov, vrátane
ochrany pred neoprávneným alebo nezákonným spracúvaním a náhodnou stratou, zničením
alebo poškodením, a to prostredníctvom primeraných technických alebo organizačných
opatrení. Úrad šetrením zistil, že prevádzkovateľ bol zodpovedný za bezpečnú likvidáciu
osobných údajov v dokumentoch, ktorá je jednou zo spracovateľských operácií s osobnými
údajmi. Aj napriek tomu, že podľa prevádzkovateľa išlo o staré osobné údaje možno uviesť, že
je irelevantné, či niektorý z týchto osobných údajov bol už neaktuálny alebo nepravdivý,
prevádzkovateľ zodpovedá za bezpečnosť spracúvania počas celého cyklu spracúvania (od ich
získania až po likvidáciu). Zo zhromaždených podkladov vyplývalo, že nešlo o pochybenie pri
systematickom spracúvaní osobných údajov, ale v tomto jednotlivom prípade išlo o jednorazové
pochybenie pri zabezpečení likvidácie osobných údajov. Úrad v predmetnej veci uložil
prevádzkovateľovi nápravné opatrenia a zároveň pokutu.
10.3.2.3 Strata listinných dokumentov s osobnými údajmi
V roku 2018 prijal úrad spoločný návrh dvoch dotknutých osôb voči prevádzkovateľovi,
ktorého žiadali o zabezpečenie poskytovania pobytovej sociálnej služby. Dotknuté osoby mali
prevádzkovateľovi v tejto súvislosti poskytnúť svoje osobné údaje na listinných dokumentoch,
najmä na žiadosti o zabezpečenie sociálnej služby a k nej potrebných dokladoch. Dotknuté
osoby po určitom čase zistili, že tieto listiny sa u prevádzkovateľa nenachádzajú. Nadobudli
podozrenie z porušenia ochrany ich osobných údajov.
Podľa zásady integrity a dôvernosti v zmysle čl. 5 ods. 1 písm. f) Nariadenia osobné údaje musia
byť spracúvané spôsobom, ktorý zaručuje primeranú bezpečnosť osobných údajov, vrátane ochrany
pred neoprávneným alebo nezákonným spracúvaním a náhodnou stratou, zničením alebo
poškodením, a to prostredníctvom primeraných technických alebo organizačných opatrení.
Prevádzkovateľ je ďalej povinný podniknúť kroky na zabezpečenie toho, aby každá fyzická osoba
konajúca na základe jeho poverenia, ktorá má prístup k osobným údajom, spracúvala tieto údaje
len na základe pokynov prevádzkovateľa.
Úrad šetrením zistil, že prevádzkovateľ spracúval osobné údaje dotknutých osôb v listinnej
forme vo svojom informačnom systéme v rozsahu a na účel ustanovený osobitným zákonom
upravujúcim poskytovanie sociálnych služieb. Osobné údaje spracúval prevádzkovateľ
prostredníctvom zamestnancov, u ktorých preukázal, že ich spracúvajú na základe jeho
pokynov a zároveň prevádzkovateľ mal pri spracúvaní osobných údajov prijaté primerané
bezpečnostné opatrenia. Prevádzkovateľ vo veci vykonal interný audit, vec prešetril, prijal
nápravné opatrenia (taktiež personálne, v rámci ktorých ukončil pracovný pomer
so zodpovednou pracovníčkou). V danom prípade úrad konštatoval porušenie bezpečnosti
spracúvania osobných údajov a s ohľadom na zistené skutočnosti uložil prevádzkovateľovi
opatrenia.

42

10.3.2.4 Zverejňovanie fotografie na sociálnej sieti Facebook
Úrad prijal v roku 2018 návrh zákonného zástupcu dotknutej osoby (dieťaťa)
voči prevádzkovateľovi, ktorý zverejňoval fotografiu dieťaťa na svojej oficiálnej facebookovej
stránke. Zákonný zástupca uplatnením práva dotknutej osoby žiadal prevádzkovateľa o výmaz
fotografie z internetu, nakoľko prevádzkovateľ na takéto spracúvanie osobných údajov
nedisponuje súhlasom dotknutej osoby a ani iným právnym základom. Prevádzkovateľ vybavil
žiadosť dotknutej osoby tak, že ju informoval o dôvodoch, pre ktoré fotografiu nemôže
vymazať.
Úrad šetrením zistil, že prevádzkovateľ uzatvára so zákonnými zástupcami dotknutých osôb
písomné zmluvy za účelom poskytovania svojich služieb opatrovania detí, prostredníctvom
ktorých získava osobné údaje. Prevádzkovateľ si zároveň plní informačnú povinnosť voči
dotknutým osobám. V konkrétnom prípade malo dôjsť k vyhotoveniu fotografie dieťaťa
prevádzkovateľom počas aktivít a k jej zverejneniu došlo na základe súhlasu zákonného
zástupcu, ktorý bol poskytnutý v tomto jednotlivom prípade počas komunikácie.
Prevádzkovateľ preukázal, že súhlasy dotknutých osôb na spracúvanie osobných údajov
získava písomne, prostredníctvom e-mailu alebo chatu. Úrad však v prípade tejto dotknutej
osoby zistil, že prevádzkovateľ si voči nej nesplnil informačnú povinnosť v zmysle Nariadenia
v dostatočnom rozsahu.
Ak si prevádzkovateľ určil na konkrétne spracúvanie osobných údajov právny základ, ktorým je
súhlas dotknutej osoby, musí počítať s tým, že dotknutá osoba môže kedykoľvek udelený súhlas
odvolať. Ak si prevádzkovateľ určil aj ďalší účel spracúvania, a to preukazovanie, uplatňovanie
alebo obhajovanie svojich právnych nárokov, musí si určiť aj vhodný spôsob zabezpečenia
uchovania dôkazov pre účely trestnoprávneho alebo civilného konania po nevyhnutnú dobu tak,
aby súvisiacim spracúvaním osobných údajov nedochádzalo k porušovaniu zásad v zmysle
Nariadenia. V danom konkrétnom prípade prevádzkovateľ zverejňoval fotografiu dieťaťa naďalej
po odvolaní súhlasu dotknutej osoby z dôvodu, že táto má slúžiť ako dôkazový materiál pre orgány
činné v trestnom konaní. Úrad preto konštatoval porušenie zásady zákonnosti podľa čl. 5 ods. 1
písm. a) Nariadenia, nakoľko prevádzkovateľ po odvolaní súhlasu so zverejnením osobných údajov
a uplatnením žiadosti o jej výmaz, fotografiu s podobizňou zverejňoval naďalej, pričom oprávnený
záujem prevádzkovateľa na jej ďalšie zverejňovanie na internete neprevážil právo dotknutej osoby
(dieťaťa) nad ochranou jeho osobných údajov. Úrad prevádzkovateľovi neuložil nápravné
opatrenie, nakoľko prevádzkovateľ počas konania zabezpečil výmaz fotografie z internetu a jej
spracúvanie len na účely preukazovania, uplatňovania alebo obhajovania svojich právnych
nárokov. Úrad však prevádzkovateľovi uložil nápravné opatrenie vo vzťahu k plneniu informačnej
povinnosti voči dotknutým osobám.
10.3.2.5 Uvedenie dátumu narodenia na doručovanej obálke
Úrad v roku 2018 začal na základe návrhu konanie o ochrane osobných údajov vo veci
podozrenia z neoprávneného spracúvania, ku ktorému malo dôjsť zo strany Exekútorského
úradu uvedením dátumu narodenia na doručovanej obálke.
Jedným z právnych základov spracúvania osobných údajov je oprávnený záujem prevádzkovateľa
alebo tretej strany. Na základe podkladov a dôkazov sústredených v priebehu konania úrad zistil,
že Exekútorský úrad doručoval navrhovateľke písomnosť v obálke, na ktorej uviedol okrem mena,
priezviska a adresy aj jej dátum narodenia. V danom prípade vyhodnotil úrad konanie
prevádzkovateľa za súladné s čl. 6 ods. 1 písm. f) Nariadenia, nakoľko posúdením proporcionality

43

medzi sprístupnením dátumu narodenia a zabezpečením bezpečnosti spracúvania (bezpečné
doručenie zásielky adresátovi a nie inej osobe) úrad konštatoval, že záujem na utajení obsahu
obálky pred tretími osobami prevažuje nad sprístupnením dátumu narodenia ako osobného údaja,
ktorý nie je osobitnou kategóriou. Nakoľko úrad v konaní nezistil porušenie práv navrhovateľky
(dotknutej osoby) ani porušenie Nariadenia, konanie zastavil.
10.3.2.6 Neoprávnené spracúvanie telefónneho čísla
Úrad v roku 2018 začal konanie o ochrane osobných údajov na základe podnetu, podľa ktorého
mestská polícia nad rozsah ustanovený zákonom č. 564/1991 Zb. o obecnej polícii v znení
neskorších predpisov (ďalej len „zákon o obecnej polícii“) získala a použila telefónne číslo
manželky oznamovateľa v súvislosti so sporným parkovaním motorového vozidla.
Oznamovateľ uviedol, že jeho manželke zatelefonoval neznámy muž, ktorý ju vyzval, aby
okamžite preparkovala svoje vozidlo. Úrad v záujme zistenia úplného a skutočného stavu veci
požiadal mestskú políciu o vyjadrenie, ktorá uviedla, že operačný pracovník mestskej polície
na základe požiadavky hliadky mestskej polície vyslanej na miesto, zisťoval v evidencii
motorových vozidiel údaje o dotknutej osobe vo vzťahu k zaparkovanému vozidlu, pričom mu
bolo oznámené aj číslo mobilného telefónu evidovanej držiteľky motorového vozidla. Úrad
konštatoval, že v zmysle § 24 ods. 3 zákona o obecnej polícii telefónne číslo nepatrí medzi
údaje, ktoré je mestská polícia oprávnená v súvislosti s parkovaním motorového vozidla
z evidencie motorových vozidiel získať. Spracovaním telefónneho čísla nad rozsah stanovený
osobitným zákonom došlo k porušeniu čl. 6 ods. 1 Nariadenia, nakoľko daný osobný údaj bol
spracúvaný bez právneho základu. V nadväznosti na to, úrad uložil prevádzkovateľovi
zabezpečiť vymazanie telefónneho čísla zo spisového materiálu vedeného mestskou políciou
v danej veci.
10.3.2.7 Neoprávnené zverejnenie údajov na webovom sídle
Úrad v roku 2018 začal konanie o ochrane osobných údajov na základe návrhu, v ktorom
navrhovateľ uviedol, že mesto na svojom webovom sídle neoprávnene zverejnilo jeho osobné
údaje v rozsahu priezvisko, adresa a informácia o opakujúcich sa info žiadostiach adresovaných
mestu v objednávke a osobné údaje v rozsahu meno, priezvisko a informácia o opakujúcich sa
žiadostiach, sťažnostiach a podnetoch v dodatku k zmluve o poskytovaní právnych služieb.
V konaní bolo zistené, že mesto osobné údaje navrhovateľa zverejnilo v rámci plnenia si svojej
zverejňovanej povinnosti stanovenej zákonom č. 211/2000 Z. z. o slobodnom prístupe
k informáciám a o zmene a doplnení niektorých zákonov (zákon o slobode informácii) (ďalej
len „info zákon“). Mesto mohlo zverejniť osobné údaje len za vtedy, ak by jej to info zákon
stanovoval, prípadne na základe predchádzajúceho písomného súhlasu dotknutej osoby. Úrad
po preskúmaní kompletného spisového materiálu konštatoval, že mesto predmetné osobné
údaje navrhovateľa zverejnilo v rozpore s info zákonom, resp. bez súhlasu navrhovateľa
v rozpore so zásadou zákonnosti. Na základe zisteného porušenia uložil úrad
prevádzkovateľovi nápravné opatrenia a zároveň aj pokutu.

44

11 OPRAVNÉ PROSTRIEDKY A ROZHODOVANIE O NICH
Voči rozhodnutiu úradu vo veci konania o ochrane osobných údajov, voči rozhodnutiu
o uložení pokuty ako aj voči rozhodnutiu o nesprístupnení informácie resp. rozhodnutiu
o nesprístupnení informácie sčasti možno podať opravný prostriedok – rozklad, pričom
sa subsidiárne uplatňujú ustanovenia o opravných prostriedkoch stanovené v správnom
poriadku. O podaných opravných prostriedkoch rozhoduje predsedníčka úradu na základe
odporúčaní rozkladovej komisie, pričom podávateľ rozkladu môže tento rozšíriť alebo doplniť
o ďalší návrh alebo o ďalšie body v lehote určenej na podanie rozkladu.
Predsedníčka úradu, ako odvolací orgán, v sledovanom období rozhodovala celkovo o 30
podaných rozkladoch, z nich
 bolo 13 rozkladov podaných proti rozhodnutiu o uložení pokuty, prípadne nimi bolo
uložené aj opatrenie aj pokuta; z nich 7 prvostupňových rozhodnutí, pokiaľ ide o výšku
pokuty potvrdila ostatné, pokiaľ ide o výšku pokuty boli zmenené;
 zo všetkých podaných rozkladov bolo prvostupňové rozhodnutie potvrdené
v 16 prípadoch.
V sledovanom období predsedníčka úradu preskúmala jedno rozhodnutie o uložení opatrení na
odstránenie zistených nedostatkov a príčin ich vzniku mimo dovolacieho konania z vlastnej
iniciatívy, pričom bolo preskúmaním zistené, že nie sú dôvody pre uplatnenie mimoriadneho
opravného prostriedku.
Rozhodovanie v druhom stupni sa dotýka aj rozhodovacej činnosti úradu ako povinnej osoby
podľa zákona č. 211/2000 Z. z., v ktorom úrad buď požadovanú informáciu sprístupní alebo
vydá rozhodnutie o nesprístupnení informácie resp. rozhodnutie o nesprístupnení informácie
sčasti. V sledovanom období bol predsedníčke úradu doručený 1 takýto rozklad. Rozhodnutie
zrušila a vec vrátila prvostupňovému orgánu na nové prejednanie a rozhodnutie.
Účastník správneho konania môže voči právoplatnému rozhodnutiu predsedníčky úradu podať
žalobu o preskúmanie zákonnosti rozhodnutia. V rámci vecnej a miestnej príslušnosti tieto úrad
prejednáva na Krajskom súde v Bratislave.

45

12 EURÓPSKY A MEDZINÁRODNÝ
OCHRANY OSOBNÝCH ÚDAJOV

LEGISLATÍVNY

BALÍK

12.1 Európska úroveň
Po prijatí Nariadenia a smernice 2016/680 EK predložila dňa 10. januára 2017 návrh nariadenia
o rešpektovaní súkromného života a ochrane osobných údajov v elektronických komunikáciách
a o zrušení smernice 2002/58/ES (smernica o súkromí a elektronických komunikáciách)
s cieľom zabezpečiť súlad s jednotným prístupom k ochrane osobných údajov v celej EÚ.
Návrh nariadenia e-privacy bude vo vzťahu k Nariadeniu lex specialis.
Cieľom návrhu nariadenia e-privacy je zabezpečiť prísne pravidlá ochrany súkromia pre
používateľov elektronických komunikačných služieb a rovnaké podmienky pre všetkých
účastníkov trhu. Údajmi elektronických komunikácií sa rozumie ich obsah, ako napr. obsah
súkromných správ, ale aj metaúdaje, ktoré zahŕňajú napr. volané čísla, navštívené internetové
stránky, zemepisnú polohu, časové údaje volania alebo správy.
Európsky parlament prijal stanovisko k návrhu nariadenia e-privacy dňa 26. októbra 2017.
Súbežne prebiehali rokovania zástupcov jednotlivých vlád v Rade EÚ, ktorá neprijala spoločnú
dohodu o texte. Bulharské predsedníctvo Rady EÚ predložilo na konci svojho mandátu v máji
2019 správu o dosiahnutom pokroku. Táto správa poukazuje okrem iného na problematické –
otvorené ustanovenia návrhu nariadenia e-privacy. Ide napríklad o určenie pôsobnosti návrhu
nariadenia e-privacy a Nariadenia tak, aby toto prepojenie bolo technologicky neutrálne
a súčasne jasné z právneho hľadiska; hranice medzi dôvodmi spracúvania elektronických
komunikačných údajov a právom na súkromie vrátane dôvernosti komunikácie; určenie
dozorného orgánu zodpovedného za monitorovanie dodržiavania e-privacy nariadenia. Návrh
nariadenia e-privacy zostáva predmetom pokračujúcich jednaní na pôde EÚ s cieľom
dosiahnutia dohody o jeho texte čo najskôr.
12.1.1 Európsky výbor pre ochranu údajov
Európsky výbor pre ochranu osobných údajov je nezávislý orgán EÚ s právnou subjektivitou,
ktorý prispieva ku konzistentnému uplatňovaniu pravidiel ochrany údajov v celom EHP
a podporuje spoluprácu medzi orgánmi pre ochranu osobných údajov EHP. Vznikol podľa čl.
68 nariadenia a je nástupcom WP29.
Výbor zastupuje jeho predseda, ktorým je momentálne predsedníčka rakúskeho dozorného
orgánu Andrea Jelinek. Pozostáva z vedúceho predstaviteľa jedného dozorného orgánu každého
členského štátu EHP a dozorného úradníka. EK má právo zúčastňovať sa na činnosti
a zasadnutiach výboru bez hlasovacieho práva.
Výbor pracuje v súlade s rokovacím poriadkom. Činnosť Výboru je rozdelená medzi 12
expertných podskupín, ktoré sú rozdelené tematicky. Napr. expertná skupina pre technológie,
pokuty, spoluprácu, a iné. Tieto expertné podskupiny pracujú na dokumentoch, ktorými sa
napomáha ku konzistentnému uplatňovaniu Nariadenia. Úrad sa zúčastňuje na práci 11
expertných podskupín osobnou účasťou, zasielaním písomných pripomienok, zúčastňovaním
sa na video a tele konferenciách, prípadných súvisiacich workshopoch.
Dokumenty, na ktorých pracujú expertné podskupiny sa schvaľujú na plenárnom zasadnutí
Výboru. V hodnotenom období sa konalo 10 zasadnutí a úrad sa zúčastnil všetkých.
46

Najväčším prínosom pre verejnosť je vydávanie usmernení Výboru k rôznym otázkam.
V hodnotenom období vydal Výbor 6 usmernení avšak 2 z nich nie sú ešte finálne, nakoľko
prešli verejnou konzultáciou a sú v procese finalizovania. Usmernenia (aj iné dokumenty) sú
zverejňované na webovej stránke Výboru. Úrad na svojej webovej stránke taktiež zverejňuje
tieto usmernenia v slovenskom a anglickom jazyku.
Výbor prijíma podľa čl. 71 Nariadenia vypracúva vlastnú výročnú správu.
12.1.2 Výbor zriadený podľa článku 93 Nariadenia
Podľa čl. 93 Nariadenia a čl. 53 smernice 2016/680 je EK oprávnená prijímať vykonávacie
akty. Výbor podľa článku 93 Nariadenia sa schádza ad hoc podľa potreby. V hodnotenom
období výbor zasadal viackrát a zaoberal sa najmä návrhom rozhodnutia o primeranosti pre
Japonsko.
12.1.3 Európsky dozorný úradník pre ochranu údajov
Dňa 11. decembra sa začalo uplatňovať nariadenie 2018/1725 o ochrane fyzických osôb pri
spracúvaní osobných údajov inštitúciami, orgánmi, úradmi a agentúrami Únie a o voľnom
pohybe takýchto údajov, ktorým sa zrušuje nariadenie (ES) č. 45/2001 a rozhodnutie
č. 1247/2002/ES.
Dozorný úradník pre ochranu údajov je nezávislý dozorný orgán EÚ zodpovedný za
zabezpečenie dodržiavania základných práv a slobôd fyzických osôb, a najmä ich práva na
ochranu údajov zo strany inštitúcií a orgánov Únie. Dozorný úradník je zodpovedný za
monitorovanie a zabezpečenie uplatňovania ustanovení nariadenia 2018/1725 a akýchkoľvek
ďalších aktov Únie týkajúcich sa ochrany základných práv a slobôd fyzických osôb so zreteľom
na spracúvanie osobných údajov inštitúciou alebo orgánom Únie a za poradenstvo pre inštitúcie
a orgány Únie a dotknuté osoby vo všetkých veciach týkajúcich sa spracúvania osobných
údajov.
EÚ vytvorila celý rad európskych rozsiahlych IS, ktorých dohľad je zdieľaný medzi národnými
orgánmi na ochranu údajov a dozorným úradníkom. V záujme zabezpečenia vysokej
a konzistentnej úrovne ochrany spolupracujú vnútroštátne orgány na ochranu údajov a dozorný
úradník pri koordinácii dohľadu.
V súčasnosti podliehajú tomuto modelu dohľadu tieto systémy IT:
• Eurodac ,
• Vízový informačný systém (VIS) ,
• Schengenský informačný systém (SIS) ,
• Colný informačný systém (CIS),
• Informačný systém o vnútornom trhu (IMI).
Výkon dozoru nad ochranou osobných údajov spracúvaných v týchto IS vykonávajú v úzkej
súčinnosti buď spoločné dozorné orgány zriadené EK a jej orgánmi alebo skupiny pre
koordináciu dozoru zriadené dozorným úradníkom.
Zástupca Úradu reprezentoval Slovenskú republiku v spoločných dozorných orgánoch
a skupinách pre koordináciu dozoru pre Schengenský informačný systém II (SCG SIS II),
vízový informačný systém (SCG VIS), colný informačný systém (SCG CIS), Europol (JSB

47

Europol) a Eurodac (SCG Eurodac). Zároveň sa zástupca Úradu počas sledovaného obdobia
zúčastnil ako člen hodnotiacich tímov poverených kontrolami na mieste Schengenských
hodnotení ochrany osobných údajov v Estónsku, Írsku a v Českej republike.
Hoci existujú malé rozdiely medzi právnymi základmi pre tieto systémy, vo všeobecnosti
stanovujú, že vnútroštátne dozorné orgány a dozorný úradník spolupracujú s cieľom zabezpečiť
koordinovaný dohľad. Na tento účel sa zástupcovia národných orgánov na ochranu údajov
a dozorný úradník pravidelne stretávajú - spravidla dvakrát ročne - s cieľom diskutovať
o spoločných otázkach týkajúcich sa dohľadu. Medzi činnosti patria okrem iného spoločné
kontroly a vyšetrovania a práca na spoločnej metodike. Úrad sa v hodnotenom období
nezúčastnil týchto stretnutí.
12.1.3.1 Rada pre spoluprácu nad Europolom
Europol bol zriadený rozhodnutím Rady č. 2009/371/SVV s cieľom poskytovať pomoc
a podporu príslušným orgánom členských štátov a napomáhať ich vzájomnej spolupráci pri
predchádzaní organizovanej trestnej činnosti, terorizmu a iným formám závažnej trestnej
činnosti, ktorá sa týka dvoch alebo viacerých členských štátov, a v boji proti takýmto formám
trestnej činnosti. Rozhodnutie Rady č. 2009/371/SVV nahradil Dohovor o zriadení Európskeho
policajného úradu, ktorý vznikol na základe článku 3 Zmluvy o Európskej únii. Od 1. mája
2017 sa začalo uplatňovať nové nariadenie o Europole č. 2016/794.
Z dôvodu zabezpečenia dozoru nad spracúvaním osobných údajov Europolom bola v zmysle
článku 45 nariadenia o Europole č. 2016/794 zriadená Rada pre spoluprácu, ktorá má
nasledujúce úlohy:
 rokuje o všeobecnej politike a stratégii, pokiaľ ide o dozor nad ochranou údajov
Europolu a prípustnosť prenosu, vyhľadanie a akékoľvek oznámenie osobných údajov
Europolu členskými štátmi,
 skúma ťažkosti súvisiace s výkladom alebo uplatňovaním nariadenia o Europole,
 študuje všeobecné problémy spojené s vykonávaním nezávislého dozoru alebo
s výkonom práv dotknutých osôb,
 rokuje o zosúladených návrhoch na spoločné riešenia, ak sa zistia závažné nezrovnalosti
medzi postupmi členských štátov alebo možné nezákonné prenosy prostredníctvom
kanálov Europolu na výmeny informácií, alebo v súvislosti s otázkami vznesenými
jedným alebo viacerými národnými dozornými orgánmi týkajúcimi sa vykonávania
a výkladu nariadenia o Europole a vypracúva takéto návrhy,
 rokuje o prípadoch, ktoré predložil európsky dozorný úradník pre ochranu údajov
a ktoré sa týkajú údajov, ktoré pochádzajú z jedného alebo viacerých členských štátov,
 rokuje o prípadoch, ktoré predložil ktorýkoľvek národný dozorný orgán a
 podporuje informovanosť o právach súvisiacich s ochranou údajov.
V hodnotenom období sa úrad zúčastnil jedného zasadnutia Rady pre spoluprácu, na ktorom
boli prerokované otázky týkajúce sa Europolu. Počas tohto stretnutia sa preberali tieto témy:
 funkcionalita ochrany údajov Europolu,
 dozorné aktivity európskeho dozorného úradníka,
 dôsledky Brexitu (,,vystúpenie Spojeného kráľovstva z Európskej únie“) na aktivity
Europolu,
 dozorné aktivity národných dozorných orgánov nad Europolom,
 budúce aktivity Rady a pracovný program Rady,
 prijatie novej verzie príručky o národných jednotkách Europolu,
48



nástroje, ktoré používa Rada na komunikáciu.

12.1.3.2 Spoločný dozorný orgán pre Colný informačný systém
Úrad dohliada aj nad CIS. Právny základ CIS stanovený predovšetkým v Nariadení Rady (ES)
č. 515/1997 sa v roku 2015 zmenil a doplnil Nariadením Európskeho parlamentu a Rady (EÚ)
2015/1525. Príslušné zmeny zahŕňajú obdobia uchovávania údajov (maximálna doba
uchovávania údajov 5 rokov plus 2 roky v prípade potreby a zrušenie povinnosti ročného
preskúmania údajov) a zavedenie možnosti obmedziť viditeľnosť nových prípadov na príslušné
orgány vybraných členských štátov.
Úrad je súčasťou spoločného dozorného orgánu CIS („JSA Customs“), ktorý bol vytvorený
na základe čl. 18 Dohovoru o využívaní informačných technológií na colné účely, ako orgán
oprávnený vykonávať dozor nad spracúvaním osobných údajov v CIS. Úlohou JSA Customs je
hlavne monitorovanie a uplatňovanie ustanovení legislatívy o ochrane osobných údajov,
preskúmavanie problémov, ktoré môžu vzniknúť pri prevádzke CIS, vypracúvanie návrhov pre
spoločné riešenia problémov, ako aj stanovísk k adekvátnosti opatrení na ochranu osobných
údajov.
V oblasti ochrany osobných údajov v súvislosti s CIS pôsobí aj koordinačná skupina pre dohľad
nad Colným informačným systémom (SCG CIS). Tá je tvorená zo zástupcov JSA Customs
a dozorného úradníka. S cieľom podporiť dobrú spoluprácu s JSA Customs pre colníctvo
je jeho predseda zvyčajne zvolený za predsedu koordinačnej skupiny pre dohľad nad CIS.
Pracovné stretnutia oboch podskupín bývajú koordinované a nadväzujú jedno na druhé.
V roku 2019 sa uskutočnilo jedno stretnutie SCG CIS ktoré bolo zamerané na prerokovanie
budúceho pracovného programu CIS SCG skupiny, návrhu príručky pre prístup do CIS, dohody
o spoločnom formáte pre vykonávanie inšpekcií v CIS, aktualizácii web stránky CIS SCG
a ďalšie témy.
12.1.3.3 Pracovná skupina SCG na koordináciu dozoru nad SIS II
Schengenský informačný systém II, ktorý bol zriadený Rozhodnutím Rady 2007/533/SVV
umožňuje príslušníkom určených bezpečnostných zložiek členských krajín pristupovať
k údajom o pátraní po osobách a veciach, ktoré boli do Schengenského informačného systému
vložené ktoroukoľvek členskou krajinou a v konkrétnych prípadoch adekvátne na takéto
záznamy reagovať.
Pracovná skupina pre koordináciu dozoru nad Schengenským informačným systémom II (SCG
SIS II) patrí do skupiny pracovných skupín zriadených dozorným úradníkom. Zámerom
je podriadenie dozoru nad ochranou osobných údajov spracúvaných európskymi orgánmi
zodpovednému úradu, čiže dozornému úradníkovi.
SCG SIS II bola zriadená v súlade s článkom 46 nariadenia Európskeho parlamentu a Rady
1987/2006 z 20. decembra 2006 o zriadení, prevádzke a využívaní Schengenského
informačného systému druhej generácie (SIS II) a článku 62 rozhodnutia Rady 2007/533/SVV
z 12. júna 2007 o zriadení, prevádzke a využívaní Schengenského informačného systému druhej
generácie (SIS II). V hodnotenom období sa SSG SIS II stretla dvakrát. Predmetom stretnutí
boli predovšetkým národné kritériá pre vydávanie zápisov, dotazníky, príručka pre právo na

49

prístup, úprava web stránky SIS SCG ako aj návrh nariadenia zakladajúceho podmienky pre
prístup iných EÚ informačných systémov na účely ETIAS.
12.1.3.4 Pracovná skupina pre koordináciu dozoru nad Vízovým informačným systémom
SCG VIS je ďalšou pracovnou skupinou, ktorá patrí do skupiny pracovných skupín zriadených
dozorným úradníkom. Vízový informačný systém (VIS) slúži predovšetkým vízovým orgánom
na účely posudzovania žiadostí týkajúcich sa víz, pre účely konzultácie s inými členskými
štátmi, ako aj orgánom zodpovedným za výkon hraničných kontrol resp. kontrol vykonávaných
na území členských štátov pre účely overenia držiteľa víz alebo pravosti samotných víz. Dozor
nad vnútroštátnou časťou informačného systému vykonávajú národné dozorné orgány,
t. j. v podmienkach Slovenskej republiky tento dozor vykonáva Úrad, pričom dozorný úradník
kontroluje, či riadiaci orgán vykonáva činnosti spracúvania osobných údajov v súlade
s nariadením767/2008 a či vykonáva aj pravidelný audit činností spracúvania osobných údajov.
Úlohou tejto skupiny je koordinácia výkonu dozoru nad spracúvaním osobných údajov
vo VIS na národnej úrovni. SCG VIS bola zriadená v súlade s článkom 43 nariadenia
Európskeho parlamentu a Rady (ES) č. 767/2008 z 9. júla 2008 o vízovom informačnom
systéme (VIS) a výmene údajov o krátkodobých vízach medzi členskými štátmi (nariadenie
o VIS). V hodnotenom období sa zástupca úradu zúčastnil jedného rokovania SCG VIS.
Stretnutie skupiny SCG VIS sa konalo koncom roka 2018 a bolo zamerané na témy ako novela
nariadenia o VIS, príprave školení na ochranu osobných údajov pre zamestnancov oprávnených
vstupovať do VIS a ďalším aktivitám VIS SCG na roky 2019-2021.
12.1.3.5 Pracovná skupina pre koordináciu dozoru nad systémom Eurodac
Systém Eurodac bol pôvodne zriadený Nariadením Rady (ES) č. 2725/2000, ktoré bolo
zamerané na porovnávanie odtlačkov prstov pre účinné uplatňovanie Dublinského dohovoru,
avšak v roku 2013 bolo toto nariadenie zrušené a došlo k prijatiu Nariadenia Európskeho
parlamentu a Rady (EÚ) č. 603/2013 o zriadení systému Eurodac na porovnávanie odtlačkov
prstov. Toto nové nariadenie nadobudlo účinnosť 20. júla 2015. Podľa Nariadenia 603/2013
je účelom systému, ktorý je v prevádzke od januára 2003, napomáhať členským štátom EÚ pri
určení, ktorý členský štát by mal byť zodpovedný za posúdenie určitej žiadosti o azyl.
Zasadania pracovnej skupiny pre koordináciu dozoru nad systémom Eurodac má na starosti
dozorný úradník, ktorý zároveň podľa nariadenia 603/2013 a nariadenia 2018/1725 vykonáva
dohľad nad centrálnou časťou systému a koordinuje činnosť národných dozorných orgánov.
V hodnotenom období sa úrad zúčastnil jedného zasadnutia SCG Eurodac, na ktorom boli
prerokované tieto témy: finalizácia a prijatie správy o aktivitách SCG Eurodac za roky 20162017, príprava a návrh nasledujúceho pracovného programu SCG Eurodac a práva dotknutých
osôb v systéme Eurodac.

12.2 Medzinárodná úroveň
12.2.1 Konzultatívny výbor k Dohovoru 108
Konzultatívny výbor založený Radou Európy k Dohovoru 108 pozostáva zo zástupcov
zmluvných strán dohovoru, ktorých dopĺňajú pozorovatelia z iných štátov (členov alebo

50

nečlenov) a medzinárodných organizácií. Výbor je zodpovedný za interpretáciu ustanovení
a za zlepšenie implementácie Dohovoru 108 a za zostavovanie správ, usmernení
a usmerňujúcich zásad v takých oblastiach, ako sú zmluvné ustanovenia upravujúce ochranu
údajov pri prenose osobných údajov tretím stranám, ktoré nezaručovali primeranú úroveň
ochrany údajov alebo ochrany údajov s ohľadom na biometriu, profilovanie a automatické
rozhodovanie či ochrany údajov v oblasti zdravia. Spomenuté oblasti sú len ukážkovou časťou
náplne práce, ktorej sa výbor venuje. Stretnutí konzultatívneho výboru sa pravidelne zúčastňujú
aj zástupcovia úradu, či už na plenárnych zasadnutiach alebo užších stretnutiach výboru.

51

13 MEDZINÁRODNÉ STRETNUTIA S PARTNERSKÝMI ORGÁNMI
DOZORU
13.1 One Stop Meeting Programme V4
Úrad v júni 2018 organizoval dvojdňové stretnutie dozorných orgánov krajín V4 v Šamoríne.
Stretnutia sa zúčastnili delegácie z poľského a maďarského dozorného orgánu. Predsedníčka
privítala hostí príhovorom, v ktorom zdôraznila, že v Európe nám záleží na ochrane osobných
údajov a preto je potrebná spolupráca medzi dozornými orgánmi, aby bola zabezpečená účinná
ochrana osobných údajov. Zástupcovia slovenského úradu mali pripravené diskusné príspevky,
ktoré sa týkali najmä noviniek, ktoré Nariadenie prinieslo. Diskutovalo sa o posúdení vplyvu,
o pokutách, certifikácií, predbežnej konzultácií, atď. Zástupcovia si vymenili svoje poznatky
v tejto oblasti a tiež to, ako sa pripravili na novú právnu úpravu nielen legislatívne, ale aj
organizačne.

13.2 INFORM workshop
Zástupkyňa úradu sa v októbri 2018 v Sofii a v decembri 2018 v Leidene zúčastnila INFORM
workshopu. Ide o projekt financovaný z fondov EÚ. Cieľom projektu je poskytnúť komplexné
a multidisciplinárne pochopenie Nariadenia a smernice 2016/680 prostredníctvom prípravy
školiacich materiálov vysokej kvality, školiteľov pripravených v tejto oblasti pre všetky členské
krajiny a e-learningového programu. Analytické aktivity v rámci projektu INFORM skúmajú
rovnováhu medzi ochranou osobných údajov a ostatnými základnými právami v záujme
prehĺbenia profesnej odbornosti, a to predovšetkým sudcov a právnikov

13.3 Debating Ethics: Respect and Dignity in Data Driven Life 40th International
Conference of Data Protection and Privacy Commissioners
V dňoch 22. – 26. október 2018 sa v Bruseli konalo 40. stretnutie ICDPPC. ICDPPC bola
organizovaná pod záštitou dozorného úradníka. Stretnutie bolo zamerané na využívanie umelej
inteligencii a aplikovaniu etických noriem pri ich využívaní (ak nejaké jestvujú). Program bol
rozdelený na zavreté časti, na ktoré mali prístup len členovia ICDPPC a otvorené časti, ktoré
boli vedené formou prezentácií a panelových diskusií. Vystúpili tam hostia z rôznych oblastí –
z dozorných orgánov, sociálnych platforiem (napr. Facebook), technickí giganti (napr. Apple),
novinári, eurokomisárka Věra Jourová atď.

13.4 TRUSTECH 2018
Predsedníčka úradu sa v novembri zúčastnila konferencie s názvom TRUSTECH 2018, ktorá
sa uskutočnila v Cannes. Výnimočnosť konferencie je v jej úzkom zameraní na bezpečnosť a
technológie v oblasti biometrie, ochrane dát, kybernetickej bezpečnosti a taktiež aj v oblasti
ochrany dát v obchode a platobnom svete. V tomto ročníku sa predstavilo viac ako 300
spoločností, 250 medzinárodných spíkrov a viac ako 50 start-upov. Navštívilo ju okolo 11 tisíc
návštevníkov. Významná časť kľúčových prednášok sa venovala aj prvým skúsenostiam s
novou legislatívou Nariadenia a s jej uplatňovaním v praxi v rámci zavádzania tzv. privacy-bydesign riešenia teda špecifikácia ochrany dát na mieru v prostredí internetu.

52

13.5 Workshop between the Consumer Protection Cooperation (CPC) network and the
members of the European Data Protection Board
Zástupkyňa úradu sa v novembri v Bruseli zúčastnila stretnutia organizovaného EK za účasti
vybraných expertov z členských štátov EÚ, pokiaľ ide o ochranu osobných údajov a ochranu
spotrebiteľov. Stretnutie malo formu workshopu, počas ktorého každý členský štát mohol
dobrovoľne prezentovať konkrétny prípad so zameraním na ochranu spotrebiteľa (ako
dotknutej osoby), s ktorým sa stretol v rámci svojej dozornej činnosti.

13.6 Data Protection Case Handling Workshop
Zástupkyňa úradu sa v novembri v Maďarsku zúčastnila workshopu, ktorý bol zameraný na
riešenie prípadov. Na workshope sa zúčastnilo viac ako 50 účastníkov, ktorí zastupovali 14
dozorných orgánov z EÚ a 7 dozorných orgánov mimo EÚ. Workshop sa zameral na témy ako
používanie kamier, spracúvanie osobných údajov získaných z verejných registrov, prenos
osobných údajov a pod.

13.7 Zmena predsedu nemeckého dozorného orgánu v Bonne
Predsedníčka úradu sa spolu s riaditeľkou Kancelárie úradu zúčastnili v januári 2019
slávnostného uvedenia nového predsedu jedného z dozorných orgánov v Nemecku. Toto
stretnutie bolo obohatené o prednášky, ktoré sa týkali Nariadenia a ochrany detí, mládeže
a seniorov. Prínosom stretnutie bola výmena skúseností predsedov ohľadom implementácie
Nariadenia a fungovania úradov vo svetle nových právomocí a úloh.

13.8 Seminár elektronické komunikace a soukromí v novém E-privacy nařízení
Zástupkyne úradu sa vo februári 2019 semináru k pripravovanému nariadeniu E-privacy
organizovaného Poslaneckou sněmovnou Českej republiky, za účasti vybraných expertov
z Českej republiky. Stretnutie malo formu prednášok, počas ktorých každý odborník
prezentoval svoju vybranú tému. Okrem návrhu nariadenia e-privacy sa prednášky venovali aj
zásadám spracúvania osobných údajov, pravým základom, vzťahom Nariadenia a návrhu
nariadenia e-privacy, cookies a pod.

13.9 Europe Votes 2019: how to unmask and fight online manipulation
Zástupkyňa úradu sa vo februári 2019 zúčastnila konferencie pod záštitou EDPS zameranú na
boj proti online manipulácii vo voľbách. Stretnutie bolo zamerané na dozorné orgány v oblasti
ochrany osobných údajov, volebné regulačné orgány, audiovizuálne regulačné orgány, médiá
a platformy, ktoré bojujú proti online manipulácií vo voľbách. Konferencia bola urobená
formou panelových diskusií, na ktorých sa preberali témy ako spravodlivé a slobodné voľby
v kontexte online manipulácie, súčinnosť regulačných orgánov v rôznych oblastiach, ktoré
majú zabezpečiť slobodné a spravodlivé voľby, posilnenie ochrany osobných údajov, atď.

13.10 IT Security Workshop 2019
Zástupkyne úradu sa v marci 2019 v Prahe zúčastnili workshopu, ktorý bol zameraný na
využitie umelej inteligencie (Al) ako budúcnosti v IT bezpečnosti so zameraním na detekciu
hrozieb, na jej využitie v praxi, na kybernetickú bezpečnosť v kritických infraštruktúrach
spoločností, komplexný systém zabezpečenia proti kybernetickým hrozbám, riadenie
53

bezpečnosti privilegovaných prístupov, ako aj na úskalia kybernetickej bezpečnosti v kritickej
infraštruktúre a na riziká cloud computingu z pohľadu právnika a ako sa im vyhnúť
a v neposlednom rade na prezentáciu firiem predstavujúcich účinné nástroje v boji
s kyberzločincami v IT prostredí.

13.11 APP Data Protection Intensive: UK 2019
V marci 2019 sa predsedníčka úradu v Londýne zúčastnila na špecializovanom workshope
a konferencii zameranej na únik dát a ochranu osobných údajov v praxi po uplatňovaní
Nariadenia od mája 2018. Celá konferencia bola poznamenaná blížiacim sa odchodom
Spojeného kráľovstva z EÚ a nastolila otázku vzťahov a budúcnosti uplatňovania Nariadenia
v praxi so Spojeným kráľovstvom ako treťou krajinou. Významným prvkom, ktorý bol
viditeľný v diskusiách, bolo zameranie obchodnej pozornosti Spojeného kráľovstva smerom
k USA. Nastavenie vzťahov v oblasti ochrany osobných údajov a dát je zjavnou prioritou na
ostrovoch, vzťahy s EÚ akoby ostali druhoradé.
Mimoriadne zaujímavá bola simulácia hromadného data breach. Účastníci sa rozdelili do
skupín a riešili danú úlohu z pozície prevádzkovateľa, sprostredkovateľa, dozorného orgánu,
dotknutých osôb, médií aj verejnosti. Bolo zaujímavé sledovať, ako sa s tým vysporiadajú
najmä tí, ktorí v reálnom živote zastupujú prevádzkovateľov a sprostredkovateľov. Z nášho
pohľadu, pohľadu regulátora, bolo prekvapujúce, ako nedostatočne prihliadali na dodržiavanie
lehôt nahlasovania data breach, ako im unikali základné povinnosti vyplývajúce z Nariadenia.
Z tohto pohľadu možno konštatovať nedostatočnú pripravenosť na dôsledky vyplývajúce
z porušenia Nariadenia.
Účastníci konferencie hodnotili spoločne strávený čas ako mimoriadne užitočný, aj vzhľadom
na medzinárodné zastúpenie. Okrem Spojeného kráľovstva a USA, boli na konferencii tímy
z Dánska, Nemecka, Lotyšska, Španielska.

13.12 Integrating Ireland´s Data Protection Law into Everyday Business
V máji sa riaditeľka Kancelárie úradu a zástupkyňa úradu zúčastnili konferencie organizovanej
spoločnosťou PRIVACY LAWS and BUSINESS v Dubline za účasti expertov z členských
štátov EÚ, pokiaľ ide o ochranu osobných údajov ako aj odbornej verejnosti. Stretnutie malo
formu workshopu, počas ktorého jednotliví prednášajúci prezentovali svoje témy. Témami boli
napríklad vykonávanie kontroly u jednotlivých dozorných orgánov a postup pri kontrolovaní
informačnej povinnosti u prevádzkovateľov. Ďalšou zaujímavou témou bol inštitút porušenia
ochrany osobných údajov (data breach). Súčasťou boli praktické prípady, čo sa považuje alebo
nepovažuje za porušenie ochrany osobných údajov v zmysle čl. 33 Nariadenia. Najväčším
lákadlom pre zúčastnených bola prednáška Helen Dixon, predsedníčky írskeho dozorného
orgánu. Jej prezentácia bola zameraná na informovanie o tom, ako sa Írsko vysporiadalo
s implementáciou Nariadenia. Poukázala na aplikačné problémy v súvislosti s implementáciou
novej právnej úpravy.

54

14 ZHODNOTENIE STAVU OCHRANY OSOBNÝCH ÚDAJOV
V SLEDOVANOM OBDOBÍ
V sledovanom období záujem o ochranu osobných údajov a o osobné údaje aj v dôsledku
aplikácie novej legislatívy enormne vzrástol, a to nielen záujem novinárov, ale aj laickej
verejnosti a prevádzkovateľov, ktorí pravidlá ochrany osobných údajov majú uplatňovať
v praxi.
Informovanosť a povedomie širokej verejnosti o osobných údajoch sa významne zvýšila; ľudia
sa zaujímajú o svoje osobné údaje, chránia si ich a prevádzkovateľov sa oveľa viac pýtajú ako
a prečo ich osobné údaje spracúvajú. Tento trend potvrdzujú aj prevádzkovatelia. Ľudia sú si
oveľa viac vedomí svojich práv a neboja sa v praxi vyžadovať ich plnenie.
Osobné údaje sa stávajú významným obchodným artiklom, preto nevyhnutnosťou v dnešnej
digitálnej realite, sú práve prísne pravidlá ochrany údajov. Sú a budú v centre záujmu mnohých
spoločností, ale aj štátu, o to viac je potrebné dbať na ich dôslednú ochranu, zákonné
spracúvanie a správne nastavenie legislatívy, ktorá ich spracúvanie upravuje. Najmä
v poslednej dobe úrad zo svojej činností má poznatky, že je trendom uprednostňovať
ekonomické záujmy pred ochranou jednotlivca a jeho osobných údajov, kedy je potrebné žiaľ
konštatovať, že stále vyhráva ekonomická nad právnou stránkou a platí aj naďalej fakt, že
legislatíva iba dobieha výskum a aplikačnú prax a nie naopak. Tento trend je potrebné zmeniť
o čo sa úrad prácou svojich zamestnancov snaží do tej mieri, ako je to personálne a ekonomicky
možné z jeho strany pokryť; je preto veľmi dôležité, aby sa stalo prioritou štátu dostatočné
personálne a materiálne zabezpečenie úradu, a aby bolo dostatočne zaistené právo na ochranu
osobných údajov ako základné ľudské právo. Akékoľvek podcenenie situácie v oblasti ochrany
práva jednotlivca môže mať do budúcnosti veľmi negatívne dôsledky. Nutné významné
navýšenie rozpočtu úradu, má reálne základy a podporu aj na európskej úrovni (Oznámenie
Komisie Európskemu parlamentu a Rade, bližšie pozrite bod 3.3). Tiež je potrebné, aj v rámci
štátneho sektora, zaistiť rovnocennú a férovú spoluprácu zainteresovaných subjektov tak, aby
výsledkom ich vzájomnej súčinnosti boli právne normy, ktoré plnia kritéria pre ochranu
osobných údajov v súlade s Nariadením, ktoré nebudú narýchlo pripravené a ktorých kvalitu
preverí čas ich účinnosti a len minimálna alebo žiadna potreba ich častej novelizácie.

55
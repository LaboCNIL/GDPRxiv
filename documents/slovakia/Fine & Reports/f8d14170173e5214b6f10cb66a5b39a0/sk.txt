ČPT 330

SPRÁVA O STAVE OCHRANY OSOBNÝCH ÚDAJOV
ZA OBDOBIE
25. MÁJ 2019 až 31. DECEMBER 2019

Úrad na ochranu osobných údajov Slovenskej republiky
november, 2020

Úrad na ochranu osobných údajov Slovenskej republiky
Hraničná 12
820 07 Bratislava 27
https://www.dataprotection.gov.sk
Elektronická verzia správy prístupná na
https://dataprotection.gov.sk/uoou/sk/content/vyrocne-spravy
IČO: 36064220
DIČ: 2021685985
Všetky práva vyhradené.
Reprodukovanie pre vzdelávacie
a nekomerčné účely povolené len s uvedením zdroja.

SPRÁVA O STAVE OCHRANY OSOBNÝCH ÚDAJOV ZA OBDOBIE
25. MÁJ 2019 až 31. DECEMBER 2019
Úrad na ochranu osobných údajov Slovenskej republiky v zmysle ustanovenia § 81 ods. 2 písm. k)
zákona č. 18/2018 Z. z. o ochrane osobných údajov a o zmene a doplnení niektorých zákonov
predkladá Národnej rade Slovenskej republiky Správu o stave ochrany osobných údajov za
obdobie 25. máj 2019 až 31. december 2019. Predkladaná správa poskytuje prehľad o činnosti
Úradu v období, v ktorom už Nariadenie i zákon boli etablované v povedomí prevádzkovateľov
a ich sprostredkovateľov a tiež dotknutých osôb.
Najmä z dôvodu konzistentnosti s ostatnými európskymi dozornými orgánmi sa Úrad rozhodol
prevziať model správ o stave ochrany osobných údajov zameraných na ucelené kalendárne roky.
Napriek tomu, že sledované obdobie, na ktoré sa táto správa zameriava, je pomerne krátke, zahŕňa
rozsiahle aktivity Úradu na domácej ako i medzinárodnej úrovni.
Na základe vyššie uvedeného ustanovenia predkladám Správu o stave ochrany osobných údajov
za obdobie od 25. mája 2019 do 31. decembra 2019, ktorá bude po prerokovaní v Národnej rade
Slovenskej republiky v zmysle zákona zverejnená na webovom sídle úradu
(www.dataprotection.gov.sk) pre širokú verejnosť, poskytnutá médiám a predložená Európskemu
výboru pre ochranu údajov a Komisii.

Anna Vitteková
podpredsedníčka úradu

ZOZNAM POUŽÍVANÝCH SKRATIEK V SPRÁVE
úrad
Úrad na ochranu osobných údajov Slovenskej republiky
NR SR
Národná rada Slovenskej republiky
správa
Správa o stave ochrany osobných údajov za obdobie 25. máj 2018 až 24. máj 2019
zákon
zákon č. 18/2018 Z. z. o ochrane osobných údajov a o zmene a doplnení niektorých zákonov
zákon č. 122/2013 Z. z.
zákon č. 122/2013 Z. z. o ochrane osobných údajov a o zmene a doplnení niektorých zákonov
v znení zákona č. 84/2014 Z. z.
smernica 95/46
Smernica Európskeho parlamentu a Rady 95/46/EHS z 24. októbra 1995 o ochrane fyzických
osôb pri spracovaní osobných údajov a voľnom pohybe týchto údajov
Nariadenie
Nariadenie Európskeho parlamentu a Rady (EÚ) 2016/679 z 27. apríla 2016 o ochrane
fyzických osôb pri spracúvaní osobných údajov a o voľnom pohybe takýchto údajov, ktorým sa
zrušuje smernica 95/46/ES (všeobecné nariadenie o ochrane údajov) (Text s významom pre EHP)
smernica 2016/680
Smernica Európskeho parlamentu a Rady (EÚ) 2016/680 z 27. apríla 2016 o ochrane fyzických
osôb pri spracúvaní osobných údajov príslušnými orgánmi na účely predchádzania trestným
činom, ich vyšetrovania, odhaľovania alebo stíhania alebo na účely výkonu trestných sankcií
a o voľnom pohybe takýchto údajov a o zrušení rámcového rozhodnutia Rady 2008/977/SVV
MPK
Medzirezortné pripomienkové konanie
Portál
Portál právnych predpisov Slov – Lex
smernica e-privacy
Smernica Európskeho parlamentu a Rady 2002/58/ES z 12. júla 2002, týkajúca
sa spracovávania osobných údajov a ochrany súkromia v sektore elektronických komunikácií
(smernica o súkromí a elektronických komunikáciách)
návrh nariadenia e-privacy
Návrh NARIADENIE EURÓPSKEHO PARLAMENTU A RADY o rešpektovaní
súkromného života a ochrane osobných údajov v elektronických komunikáciách a o zrušení
smernice 2002/58/ES (smernica o súkromí a elektronických komunikáciách)

5

Dohovor 108
Dohovor Rady Európy č. 108 o ochrane jednotlivcov pri automatizovanom spracovaní
osobných údajov
Nariadenie 2018/1725
Nariadenie Európskeho parlamentu a Rady (ES) č. 2018/1725 o ochrane fyzických osôb pri
spracúvaní osobných údajov inštitúciami, orgánmi, úradmi a agentúrami Únie a o voľnom pohybe
takýchto údajov, ktorým sa zrušuje nariadenie (ES) č. 45/2001 a rozhodnutie
č. 1247/2002/ES
zákon č. 211/2000 Z. z.
zákon č. 211/2000 Z. z. o slobodnom prístupe k informáciám a o zmene a doplnení niektorých
zákonov (zákon o slobode informácií)
EDPS
Európsky dozorný úradník pre ochranu údajov/ European Data Protection Supervisor
EÚ
Európska únia
EK
Európska komisia
EHP
Európsky hospodársky priestor
EDPB
Európsky výbor pre ochranu údajov (European Data Protection Board) zriadený podľa
čl. 68 Nariadenia

6

OBSAH
ZOZNAM POUŽÍVANÝCH SKRATIEK V SPRÁVE ........................................................ 5
OBSAH ................................................................................................................................... 7
1
ÚVOD ............................................................................................................................. 9
1.1

Cieľ správy o stave ochrany osobných údajov ........................................................................ 9

POSTAVENIE, PERSONÁLNE ZABEZPEČENIE A ROZPOČET ÚRADU ......... 10

2

2.1
Postavenie úradu ................................................................................................................. 10
2.2
Personálne zabezpečenie úradu ............................................................................................ 10
2.2.1 Verejné funkcie úradu ...................................................................................................... 10
2.2.2 Personálna oblasť zamestnancov úradu ............................................................................ 10
2.3
Rozpočet úradu.................................................................................................................... 12

LEGISLATÍVNA ÚPRAVA OCHRANY OSOBNÝCH ÚDAJOV ........................... 14

3
3.1
3.2

KOMUNIKÁCIA ÚRADU S VEREJNOSŤOU ......................................................... 16

4
4.1
4.2
4.3
4.4

5
6

Medzirezortné pripomienkové konania všeobecne záväzných právnych predpisov ............... 14
Metodické usmernenia ......................................................................................................... 14
Vyjadrenia úradu k otázkam fyzických osôb a právnických osôb ......................................... 16
Komunikácia úradu s médiami............................................................................................. 16
Webové sídlo úradu a jeho návštevnosť ............................................................................... 16
Webové sídlo úradu a nahlasovanie porušení ochrany osobných údajov cez určený formulár
(nahlasovanie data breach) ................................................................................................... 17

ZODPOVEDNÁ OSOBA ............................................................................................. 18
SCHVAĽOVACIA A KONZULTAČNÁ ČINNOSŤ ÚRADU ................................... 19
6.1
Predchádzajúca konzultácia ................................................................................................. 19
6.2
Prenos osobných údajov ...................................................................................................... 19
6.2.1 Prenos do krajiny zaručujúcej primeranú úroveň ochrany osobných údajov ...................... 19
6.2.2 Prenos do krajiny nezaručujúcej primeranú úroveň ochrany osobných údajov .................. 20

7

KONTROLA ................................................................................................................ 22
7.1
Kontroly začaté pred 25.05.2019 ......................................................................................... 22
7.1.1 Zdravotná poisťovňa ........................................................................................................ 22
7.1.2 Poskytovateľ verejnej hromadnej dopravy ........................................................................ 23
7.1.3 Nebanková inštitúcia........................................................................................................ 23
7.1.4 Neštátne zdravotnícke zariadenie ..................................................................................... 24
7.1.5 Štátny orgán .................................................................................................................... 24
7.1.6 Štátne zdravotnícke zariadenie ......................................................................................... 24
7.1.7 Kamerové systémy .......................................................................................................... 25
7.2
Kontroly začaté v hodnotenom období (25.05.2019 – 31.12.2019) ....................................... 25
7.2.1 Plán kontrol - Schengenské acquis ................................................................................... 26
7.2.2 Kontrola na základe podozrenia z porušenia povinností pri spracúvaní osobných údajov .. 28
7.2.3 Kontroly v rámci konania o ochrane osobných údajov...................................................... 29
7.3
ZÁVERY VYPLÝVAJÚCE Z KONTROLNEJ ČINNOSTI ÚRADU ................................. 29

8
9

KONANIE O OCHRANE OSOBNÝCH ÚDAJOV .................................................... 30
MECHANIZMUS SPOLUPRÁCE A KONZISTENTNOSTI ................................... 33
9.1
Mechanizmus spolupráce ..................................................................................................... 33
9.1.1 Cezhraničné spracúvanie .................................................................................................. 33
9.1.2 Vzájomná pomoc ............................................................................................................. 34
9.1.3 Spoločné operácie dozorných orgánov ............................................................................. 35
9.2
Mechanizmus konzistentnosti .............................................................................................. 35
9.2.1 Stanovisko EDPB ............................................................................................................ 35
9.2.2 Riešenie sporov EDPB..................................................................................................... 35
9.2.3 Postup pre naliehavé prípady ........................................................................................... 36

7

10

SANKCIONOVANIE................................................................................................... 37

10.1 Pokuta ................................................................................................................................. 37
10.2 Poriadková pokuta ............................................................................................................... 37
10.3 Vybrané prípady z dozornej činnosti úradu .......................................................................... 38
10.3.1 Odloženia ........................................................................................................................ 38
10.3.2 Konania ........................................................................................................................... 40

11
12

OPRAVNÉ PROSTRIEDKY A ROZHODOVANIE O NICH .................................. 43
EURÓPSKY A MEDZINÁRODNÝ LEGISLATÍVNY BALÍK OCHRANY
OSOBNÝCH ÚDAJOV................................................................................................ 44

12.1 Legislatívny proces na úrovni EÚ ........................................................................................ 44
12.2 Európsky výbor pre ochranu údajov ..................................................................................... 44
12.3 Výbor zriadený podľa článku 93 Nariadenia ........................................................................ 45
12.4 Cezhraničná výmena údajov ................................................................................................ 45
12.4.1 Výbor pre koordinovaný dozor (CSC) .............................................................................. 46
12.5 Schengenské hodnotenie ...................................................................................................... 46
12.6 Konzultatívny výbor k Dohovoru 108 .................................................................................. 46

13

STRETNUTIA S PARTNERSKÝMI DOZORNÝMI ORGÁNMI A INÝMI
SUBJEKTAMI ............................................................................................................. 47

13.1
13.2
13.3
13.4
13.5
13.6
13.7
13.8
13.9
13.10

14

Erasmus for public administration........................................................................................ 47
EDPB BCR workshop ......................................................................................................... 47
Data protection and competitiveness in the digital age ......................................................... 47
EU Software and Cloud Suppliers Customer Council ........................................................... 47
Konferencia MyData2019 .................................................................................................... 48
European Privacy Law Scholars Conference (PLSC Europe) ............................................... 48
Cybersec CEE – Securing the world´s digital data................................................................ 48
Workshop on ISO/IEC 27701 and GDPR certification ......................................................... 48
Cyberspace 2019 ................................................................................................................. 49
European case handling workshop ....................................................................................... 49

ZHODNOTENIE STAVU OCHRANY OSOBNÝCH ÚDAJOV V SLEDOVANOM
OBDOBÍ ....................................................................................................................... 50

8

1

ÚVOD

1.1 Cieľ správy o stave ochrany osobných údajov
V zmysle ustanovenia § 81 ods. 2 písm. k) zákona predkladá úrad NR SR Správu o stave ochrany
osobných údajov za obdobie 25. máj 2019 až 31. december 2019. Ide o súhrn informácií o činnosti
úradu a jeho zisteniach za sledované obdobie. Cieľom správy je zmapovať činnosť úradu
a poukázať na najzásadnejšie zmeny a udalosti v oblasti ochrany osobných údajov.
Predkladaná správa je trinástou v histórii samostatnej Slovenskej republiky a jedenástou v histórii
existencie samostatného úradu.

9

2

POSTAVENIE, PERSONÁLNE ZABEZPEČENIE A ROZPOČET
ÚRADU

2.1 Postavenie úradu
Ochrana osobných údajov v Slovenskej republike je na základe zákona a Nariadenia zverená do
pôsobnosti úradu. Úrad je orgánom štátnej správy s celoslovenskou pôsobnosťou vykonávajúci
dozor nad ochranou osobných údajov a podieľajúci sa na ochrane základných práv a slobôd
fyzických osôb pri spracúvaní ich osobných údajov. Pri výkone svojej pôsobnosti úrad postupuje
nezávisle a pri plnení svojich úloh sa riadi ústavou, ústavnými zákonmi, zákonmi, ostatnými
všeobecne záväznými právnymi predpismi a medzinárodnými zmluvami, ktorými je Slovenská
republika viazaná. Úrad je rozpočtovou organizáciou podľa ustanovenia § 21 ods.1 a ods. 5
písm. a) zákona č. 523/2004 Z. z. o rozpočtových pravidlách verejnej správy a o zmene a doplnení
niektorých zákonov v znení neskorších predpisov.

2.2 Personálne zabezpečenie úradu
2.2.1 Verejné funkcie úradu
Na čele úradu je predseda, ktorého volí a odvoláva NR SR na návrh vlády Slovenskej republiky.
Funkčné obdobie predsedu úradu je päť rokov. Funkciu predsedníčky úradu v sledovanom období
zastávala Soňa Pőtheová, ktorá bola do funkcie zvolená NR SR dňa 14. mája 2015 uznesením
Národnej rady Slovenskej republiky č. 1736/2015.
V čase neprítomnosti predsedu úradu ho zastupuje podpredseda, ktorého vymenúva a odvoláva
vláda Slovenskej republiky na návrh predsedu úradu. Funkčné obdobie podpredsedu úradu je päť
rokov. Funkciu podpredsedníčky úradu zastáva Anna Vitteková, ktorá bola s účinnosťou od
2. januára 2016 do funkcie vymenovaná vládou Slovenskej republiky uznesením č. 658/2015 zo
dňa 2. decembra 2015.
2.2.2 Personálna oblasť zamestnancov úradu
Zamestnanci úradu plnia odborné úlohy v zmysle zákona a Nariadenia a iné prevádzkové činnosti
a povinnosti podľa všeobecne záväzných právnych predpisov. Ich zabezpečovanie si vyžaduje
potrebný počet kvalifikovaných zamestnancov spôsobilých vykonávať odborné činnosti na
expertnej úrovni. V podmienkach úradu, z pohľadu štruktúry zamestnancov, s výnimkou jedného
zamestnanca, ktorý vykonáva prácu vo verejnom záujme, ostatní sú zamestnancami
v štátnozamestnaneckom pomere. Výber zamestnancov a obsadzovanie voľných pracovných
pozícií je realizované podľa zákonmi stanovených podmienok pre jednotlivé funkcie na základe
výberových konaní.
K 25. máju 2019 mal úrad obsadených 49 miest, z toho
• 48 zamestnancov v štátnozamestnaneckom pomere,
• 1 zamestnanca vykonávajúceho práce vo verejnom záujme.
K 31. decembru 2019 mal úrad obsadených 50 miest, z toho
• 49 zamestnancov v štátnozamestnaneckom pomere,
• 1 zamestnanca vykonávajúceho práce vo verejnom záujme.

10

Priemerný vek zamestnancov
• k 25.5.2019 bol 40,2 roku, pričom
➢ u mužov bol 42,1 roku;
➢ u žien 39,4 roku;
• k 31.12.2019 bol 40,2 roku, pričom
➢ u mužov bol 41,6 roku;
➢ u žien 39,6 roku.
Prehľad o počte zamestnancov úradu

Rok
k 25.5.2019
k 31.12.2019

Skutočný stav zamestnancov úradu
Štátnozamestnanecký
Výkon práce vo verejnom
pomer
záujme
48
1
49
1

Spolu
49
50

Ochrana osobných údajov je od 25. mája 2018 vykonávaná podľa Nariadenia a zákona, ktoré
priamo stanovujú úradu všetky jeho práva, povinnosti a kompetencie. Napriek nespornej
dôležitosti činnosti úradu, ktorá sa odvíja od dôležitosti významu a hodnoty osobných údajov, ako
zdroja informácií o fyzických osobách, počet zamestnancov úradu sa zásadne pozitívne nemení.
Momentálny počet zamestnancov úradu nie je dostatočný v kontexte agendy, ktorú úrad
zabezpečuje a ktorá má stále stúpajúcu tendenciu, čo do objemu práce, ktorý pripadá na jedného
zamestnanca. Pre správnu činnosť úradu a tiež s ohľadom na ľudské možnosti a snahu
o vysokokvalitnú prácu zamestnancov je nevyhnutné, aby bol počet zamestnancov významne
navýšený. Zaistí sa tak prerozdelenie práce a možnosť vyššej špecializácie jednotlivých
zamestnancov, nakoľko teraz mnohí vykonávajú kumulované činnosti, z ktorých každá si
vyžaduje plné sústredenie a pozornosť.
Úrad má v súčasnosti ustanovený limit na 51 zamestnancov, pričom každoročne avizuje potrebu
navýšenia ich počtu, teda zvýšenie uvedeného limitu maximálneho počtu zamestnancov
minimálne o 25. Agenda úradu aj v kontexte povinností vyplývajúcich z Nariadenia neúmerne
stúpla a stále sa zvyšuje. Na jedného zamestnanca v priemere pripadá cca 110 spisov (vecí) na
vybavenie. Súčasná situácia je dlhodobo neudržateľná a nedostatok kvalifikovaných
zamestnancov sa nevyhnutne prejavuje aj v kvalite práce, prípadne niekedy vyúsťuje aj do
nemožnosti dodržania procesných lehôt. Pre naplnenie strategického smerovania činnosti úradu
je nevyhnutné, aby sa navýšil počet zamestnancov, aby títo absolvovali a priebežne sa zúčastňovali
potrebných vzdelávacích aktivít, rozširovali si svoje vedomosti a boli tak schopní popri odbornom
raste reflektovať aj požiadavku digitalizácie verejnej a štátnej správy.
Úrad je nutné posilniť aj o expertov na informačné technológie, nakoľko stále viac
spracovateľských činností prebieha elektronickou formou a je potrebné, aby sa tak v rámci konaní,
ako aj kontrol vedel úrad na expertnej úrovni vyjadrovať k zisteniam pokiaľ ide
o prevádzkovateľmi a sprostredkovateľmi využívané informačné technológie.
Úrad taktiež pociťuje nedostatok zamestnancov venujúcich sa legislatíve, a to tak v oblasti jej
tvorby, ako aj jej pripomienkovania, nakoľko ide častokrát o zdĺhavý proces skúmania návrhu
právneho predpisu, ktorý si vyžaduje vysokú pozornosť a sústredenie a je nevyhnutné, aby mal
zamestnanec na takúto prácu dostatok času a vedomostí, a to nielen teoretických, ale aj
praktických. Poddimenzovaná personálna stránka úradu sa prejavuje aj v tom ohľade, že úrad toho
času nemôže vôbec pomýšľať na zriadenie detašovaných pracovísk, čím by bol bližšie aj
k dotknutým osobám, prevádzkovateľom a sprostredkovateľom naprieč. Poddimenzovanie počtu
11

zamestnancov má tiež vplyv na to, že nie je možné rozvíjať potrebnú špecializáciu vytváraním
nových odborov, ktoré by od existujúcich prevzali a následne rozvinuli niektoré agendy na
expertnú úroveň. Ako problematická sa javí aj veľmi obmedzená možnosť vzdelávania terajších
zamestnancov a nemožnosť adekvátnymi platovými podmienkami získať a dlhodobo udržať
erudovaných špecialistov, v dôsledku čoho úrad nie je v rovnocennej pozícii voči
prevádzkovateľom a ich možnostiam, čo je v konečnom dôsledku vždy v neprospech dotknutej
osoby. Z aplikačnej praxe úradu vyplýva akútna potreba vzniku minimálne dvoch detašovaných
pracovísk, jedného na strednom a jedného na východnom Slovensku. Dôvodom potreby vzniku
týchto pracovísk je, aby boli zamestnanci úradu bližšie dotknutým osobám aj z týchto oblastí
Slovenska a tiež skutočnosť, že by sa takto zefektívnil výkon kontrol a podstatne by sa znížili
náklady úradu na cestovanie zamestnancov z Bratislavy a tiež by úrad prispel k zvýšeniu
zamestnanosti v týchto regiónoch, kde je stále dostatok kvalifikovaných ľudí, ktorí sa za prácou
nemôžu, alebo nechcú sťahovať na západ Slovenska alebo priamo do Bratislavy.

2.3 Rozpočet úradu
Úrad je rozpočtovou organizáciou, ktorá je svojimi príjmami a výdavkami naviazaná na štátny
rozpočet prostredníctvom kapitoly Všeobecná pokladničná správa, ktorú spravuje Ministerstvo
financií Slovenskej republiky.
Na rok 2019 bol pre úrad pôvodne schválený rozpočet vo výške 1.442.263,00 Eur, ktorý bol
navýšený o valorizáciu v máji 2019 na sumu vo výške 1.561.419,00 Eur a v septembri 2019 bol
navýšený rozpočet úradu na sumu vo výške 1.731.419,- Eur.
Čerpanie rozpočtu úradu k 31.12.2019 bolo vo výške 1.728.356,94 Eur, čo predstavuje 99,82%
z celkového upraveného rozpočtu úradu na rok 2019.

12

Prehľad o rozpočte úradu za obdobie 1.6.2019 až 31.12.2019 v Eurách

Ukazovateľ

Schválený
rozpočet
k 1.1.2019

Upravený
rozpočet
k 1.6.2019

Upravený
rozpočet
k 31.12.2019

Čerpanie
rozpočtu od
1.6.2019
do 31.12.2019

Čerpanie
rozpočtu od
1.1.2019 do
31.12.2019

Mzdy, platy,
služobné príjmy
a OOV (610)

879 575,00

967 723,00

967 723,00

665 422,53

966 806,90

Poistné z miezd
(620)

309 654,00

344 562,00

356 522,00

245 370,37

356 505,91

Tovary a služby
(630)

237 034,00

233 134,00

361 204,00

225 498,24

359 101,34

Bežné transfery
(640)

5 000,00

5 000,00

11 870,00

8 369,61

11 869,06

EKW02 (630)
bežné výdavky

11 000,00

11 000,00

34 100,00

30 351,42

34 071,73

0

0

0

0

0

EKW02
kapitálové
výdavky
Bežné výdavky
spolu (600)
Kapitálové
výdavky (700)

1 442 263,00 1 561 419,00 1 731 419,00 1 175 012,17

0

0

0

0

1 728 354,94

0

Obdobne, ako je potrebné navýšiť počet zamestnancov v kontexte navyšujúcej sa činnosti
a zodpovednosti
úradu,
je
potrebné
zohľadniť
nárast
agendy
a
potreby
materiálno - technického dovybavenia v rozpočte úradu. Nárast zaznamenal úrad v európskej a aj
medzinárodnej agende, kde sa zamestnanci úradu priamo podieľajú a musia pravidelne
zúčastňovať na zasadaniach expertných skupín Výboru a pracovných skupín Rady, ktorých
predmetom sú dôležité usmernenia a dokumenty ovplyvňujúce činnosti úradu v mene Slovenskej
republiky.
Úrad vykonáva činnosti vyplývajúce mu nielen z Nariadenia a zákona, ale aj iných osobitných
predpisov, napríklad podľa NARIADENIA EURÓPSKEHO PARLAMENTU A RADY (EÚ,
Euratom) 2019/493 z 25. marca 2019, ktorým sa mení nariadenie (EÚ, Euratom) č. 1141/2014,
pokiaľ ide o postup overovania porušovania pravidiel o ochrane osobných údajov v kontexte
volieb do Európskeho parlamentu (pozrite čl. 10a ods. 2 uvedeného nariadenia). Ak úrad rozhodne
v konaní o ochrane osobných údajov, že fyzická alebo právnická osoba porušila príslušné pravidlá
o ochrane osobných údajov, a ak z daného rozhodnutia vyplýva alebo ak sú iné opodstatnené
dôvody domnievať sa, že porušenie súvisí s politickými činnosťami európskej politickej strany
alebo európskej politickej nadácie v kontexte volieb do Európskeho parlamentu, tak rozhodnutie
oznámi Úradu pre európske politické strany a nadácie.
13

3

LEGISLATÍVNA ÚPRAVA OCHRANY OSOBNÝCH ÚDAJOV

3.1 Medzirezortné pripomienkové konania všeobecne záväzných právnych predpisov
Úrad je orgán s celoslovenskou pôsobnosťou vykonávajúci dozor nad ochranou osobných údajov
a podieľajúci sa na ochrane základných ľudských práv a slobôd pri spracúvaní osobných údajov
fyzických osôb. Úrad si plní svoju úlohu v oblasti dozoru nad spracúvaním osobných údajov aj
tým, že dohliada a vyjadruje sa k textom návrhov zákonov a ostatných všeobecne záväzných
právnych predpisov (materiály legislatívnej povahy) a tiež k textom nelegislatívnych materiálov
(vízie, stratégie a pod.). Svoje vyjadrenia k návrhom formuluje prostredníctvom Portálu v rámci
MPK. Cieľom pripomienok zo strany úradu je, aby najmä kvalita právnych predpisov, pokiaľ ide
o úpravu spracúvania osobných údajov bola vysoká, aby následne prijatá právna úprava bola
presná, jednoznačná, a to tak vo vzťahu k prevádzkovateľovi, ako aj vo vzťahu k dotknutej osobe,
ktorej osobné údaje budú v praxi predmetom spracúvania.
V rámci sledovaného obdobia úrad uplatnil pripomienky k 19 z predložených materiálov. Spolu
k nim uplatnil 78 pripomienok, pričom 51 z nich bolo zásadných.
Uplatňovanými pripomienkami žiadal napríklad úpravu zoznamu alebo rozsahu spracúvaných
osobných údajov vo vzťahu k účelu spracúvania, úrad tiež často zásadne požadoval, aby v rámci
návrhu právneho predpisu boli vyjasnené a spresnené zodpovednostné vzťahy spracúvania
osobných údajov do spracúvania zapojených subjektov. Konkrétne znenie uplatnených
pripomienok úradu je možné nájsť na Portáli s použitím filtra inštitúcií, ktoré pripomienku
uplatnili a s použitím filtra pripomienok (či ide o pripomienku organizácie označenú ako zásadná,
alebo obyčajná).

3.2 Metodické usmernenia
Úrad metodicky usmerňuje prevádzkovateľov a sprostredkovateľov pri spracúvaní osobných
údajov, zvyšuje povedomie verejnosti v oblasti rizík a práv súvisiacich so spracúvaním osobných
údajov a tiež zvyšuje povedomie prevádzkovateľov a sprostredkovateľov o ich povinnostiach.
Osvedčenou formou usmerňovania prevádzkovateľov a sprostredkovateľov a informovania
verejnosti, najmä dotknutých osôb sa na základe praxe úradu stali metodické usmernenia úradu
a krátke ad hoc metodiky publikované na webovom sídle úradu. Úrad sa v rámci ním zverejnených
metodík venuje otázkam a problematikám, ktoré sú v danom čase predmetom najväčšieho záujmu
verejnosti.
Úrad samozrejme sleduje dianie v oblasti ochrany osobných údajov aj vo veci rozsudkov či už
Európskeho súdu pre ľudské práva alebo Súdneho dvora Európskej únie, kedy všetky relevantné
rozhodnutia s dosahom na ochranu a spracúvanie osobných údajov publikuje na svojom webovom
sídle v časti Legislatíva a judikatúra a o významných rozhodnutiach informuje aj formou krátkej
správy priamo v novinkách na svojom webovom sídle. Významným v sledovanom období bol
Rozsudok o ukladaní cookies používateľov internetu.
Predmetom zverejňovania a nepriamo aj predmetom vzdelávania zainteresovaných subjektov je aj
zverejňovanie informácií a usmernení vydaných EDPS a EDPB na webovom sídle úradu, ktorým
je tiež potrebné venovať pozornosť.

14

Významnými v sledovanom období boli napríklad:
• usmernenie EDPB k právu na zabudnutie vo vyhľadávačoch;
• usmernenie EDPB k špecificky navrhnutej a štandardnej ochrane údajov;
• usmernenie EDPB k spracúvaniu osobných údajov podľa čl. 6 ods. 1 písm. b) nariadenia
pri poskytovaní on-line služieb.
Úrad veľkú časť svojej metodickej činnosti zameral na pomoc dotknutým osobám, pričom
primárne zameral svoju činnosť v sledovanom období na uplatňovanie práv dotknutých osôb
v Schengenskom informačnom systéme, kde pripravil formuláre pre uplatnenie práv dotknutých
osôb aj v maďarskom jazyku, vo francúzštine a v rómskom jazyku.

15

4

KOMUNIKÁCIA ÚRADU S VEREJNOSŤOU

4.1 Vyjadrenia úradu k otázkam fyzických osôb a právnických osôb
Problematika ochrany osobných údajov sa netýka len prevádzkovateľov alebo sprostredkovateľov,
ktorí majú povinnosť aplikovať legislatívu ochrany osobných údajov v praxi. Dotýka sa aj
ľudí, dotknutých osôb, majúcich otázky vyplývajúce zo situácií bežného života, súvisiace s ich
osobnými údajmi a ich spracúvaním.
Prevádzkovatelia a sprostredkovatelia úradu najčastejšie adresujú otázky odborného charakteru
súvisiace s ich povinnosťami vyplývajúcimi z Nariadenia a zákona, prípadne osobitných zákonov
upravujúcich spracovateľské operácie.
Oproti poslednej Správe o stave ochrany osobných údajov badať pomerne razantný pokles otázok
zo strany advokátskych kancelárií; tento pokles pripisujeme jednak dobe, po ktorú sa už
Nariadenie a zákon uplatňuje a tiež pomerne razantnému no nevyhnutnému prístupu úradu, kedy
po negatívnych skúsenostiach dal najavo, že nie je možné od neho očakávať vypracúvanie celých
prípadových štúdií k spracúvaniu osobných údajov, ktoré úradu mnohé advokátske kancelárie
zasielali. Úrad tento zmenený postoj advokátskych kancelárií víta a samozrejme je pripravený im
poskytnúť svoje vyjadrenie, no ku konkrétnym otázkam, nie k prípadu ako celku.
V sledovanom období roku 2019 už úrad telefonicky konzultácie vo vyhradenom čase
neposkytoval, nakoľko táto činnosť bola veľmi zaťažujúca a v rámci činností vykonávaných
v kontexte Nariadenia sa zvýšil počet iných jeho aktivít, ktoré bolo potrebné zastrešiť. Napriek
veľkej obľube telefonických konzultácií verejnosťou nebolo možné tieto v sledovanom období
obnoviť aj napriek značnej snahe, nakoľko tieto konzultácie odbremeňovali úrad od inak zaslaných
otázok verejnosti písomnou formou alebo elektronicky. V prípade navýšenia počtu zamestnancov
je možné, že by úrad túto verejnosťou veľmi obľúbenú formu komunikácie obnovil, za súčasného
stavu zamestnancov je to však nerealizovateľné.
Pokiaľ ide o písomné a elektronickou poštou doručené otázky verejnosti v sledovanom období
zamestnanci úradu vybavili do 800 otázok.

4.2 Komunikácia úradu s médiami
Za sledované obdobie sa záujem médií o ochranu osobných údajov mierne znížil, nakoľko tak
Nariadenie aj zákon, prinášajúce nové pravidlá do oblasti ochrany osobných údajov už neboli
úplnou novinkou a postupne sa s nimi zžívali tak prevádzkovatelia, ako aj sprostredkovatelia.
V sledovanom období úrad spolu poskytol 50 vyjadrení pre médiá (printové, rozhlasové a televíziu
spolu). Predmetom otázok zo strany médií boli konkrétne problémy a „kauzy“ v ktorých bolo
predmetom spracúvanie alebo ochrana osobných údajov, prípadne boli otázky novinárov
smerované na špecifikáciu práv dotknutých osôb, ako ich správne uplatňovať a čoho všetkého je
možné sa ako dotknutá osoba u prevádzkovateľa domáhať. Hlavne koncom mája a začiatkom júna
sa mediálny záujem sústredil na zhrnutie prvého roka uplatňovania Nariadenia a zákona v praxi
a skúseností úradu z tohto roka.

4.3 Webové sídlo úradu a jeho návštevnosť
Webové sídlo úradu spĺňa podmienky a technické kritéria v zmysle Výnosu Ministerstva financií
SR o štandardoch pre informačné systémy verejnej správy, reflektuje na novú legislatívnu úpravu
v oblasti ochrany osobných údajov, a je postupne dopĺňané o nové funkcionality a aktuálne
formuláre, metodiky a usmernenia. Úrad pri vzhľade a delení webového sídla vychádza aj z praxe
16

a snaží sa webové sídlo sprehľadňovať tak, aby bolo čo najviac užívateľsky prívetivé. V ostatnom
sledovanom období sa úrad snažil skvalitniť najmä anglickú verziu, aby sa dotknuté osoby vedeli
domôcť informácií aj ak neovládajú slovenský jazyk a tiež v kontexte toho, že úrad a Slovenská
republika boli predmetom schengenského hodnotenia pokiaľ ide o ochranu osobných údajov, kedy
predmetom záujmu hodnotiteľov bol aj prístup a poskytovanie informácií v anglickom jazyku.
Webová stránka úradu bola vyhľadávaná počas sledovaného obdobia celkovo 416 903 krát, a to
najčastejšie prostredníctvom webových stránok a prehliadačov google.sk, google.com, bing.com,
facebook.com.

4.4 Webové sídlo úradu a nahlasovanie porušení ochrany osobných údajov cez určený
formulár (nahlasovanie data breach)
Webové sídlo úradu je kľúčový zdroj informácií vzťahujúcich sa k ochrane osobných údajov.
Zároveň je aj základnou službou podľa zákona č. 69/2018 Z. z. o kybernetickej bezpečnosti
a o zmene a doplnení niektorých zákonov. Prevádzkovatelia a sprostredkovatelia musia zaistiť
nepretržitú dôveryhodnosť, integritu, dostupnosť a odolnosť systémov a služieb spracovania
a v pravidelných intervaloch posudzovať účinnosť zavedených technických a organizačných
opatrení. Napriek tomu môže dôjsť (či už vplyvom zámernej činnosti, nedbalosti, omylu alebo
živelnej udalosti) k porušeniu zabezpečenia osobných údajov, ktoré vo svojom dôsledku môže
znamenať náhodné alebo protiprávne zničenie, stratu, zmenu, neoprávnené poskytnutie alebo
sprístupnenie, prenášaných, uložených alebo inak spracúvaných osobných údajov. Prevádzkovateľ
má povinnosť podľa čl. 33 Nariadenia alebo podľa § 40 zákona nahlásiť porušenie ochrany
osobných údajov (tzv. „data breach“) úradu. Môže tak urobiť viacerými spôsobmi, pričom jedným
z nich je možnosť využiť na splnenie tejto povinnosti na to určený formulár.
V sledovanom období bolo úradu nahlásených 70 porušení ochrany osobných údajov. Nahlásenie
je povinnosťou pre prevádzkovateľov, nie pre dotknuté osoby. V prípadoch, kedy porušenie
ochrany osobných údajov nahlásili dotknuté osoby, tieto tiež často uvádzali, že nahlásili porušenie
z dôvodu, že prevádzkovateľ uviedol, že on ho nahlasovať nebude, lebo incident ním nebol
vyhodnotený ako taký, ktorý je potrebné nahlasovať úradu. Radi by sme aj touto cestou apelovali
na prevádzkovateľov, aby si svoje povinnosti plnili sami, nakoľko v prípade, ak úrad zistí, že došlo
k porušeniu ochrany osobných údajov, ktoré nebolo nahlásené úradu a malo byť, to môže byť
v prípadnom konaní o ochrane osobných údajov posúdené úradom ako priťažujúca okolnosť.
Najčastejšie sa porušenie ochrany osobných údajov v sledovanom období týkalo chybného
doručenia písomnosti inej osobe, než ktorej malo byť (niekedy ide o jednotlivý prípad, niekedy
niekoľko naraz), straty dokumentácie obsahujúcej osobné údaje, kybernetického útoku na
prevádzkovateľa a krádeže materiálov obsahujúcich osobné údaje. Štatisticky najčastejšie
nahlasujú porušenia ochrany osobných údajov prevádzkovatelia zo segmentu bánk
a poisťovníctva, zdravotníckych služieb, energetického priemyslu, cestovného ruchu nasledujú
štátne inštitúcie, mestá, školy a školské zariadenia.

17

5

ZODPOVEDNÁ OSOBA

Za výkon dohľadu nad ochranou osobných údajov spracúvaných podľa zákona zodpovedá
prevádzkovateľ. Prevádzkovateľ a sprostredkovateľ môže, prípadne musí v stanovených
prípadoch (čl. 37 ods. 1 písm. a) až c) Nariadenia, prípadne § 44 ods. 1 písm. a) až c) zákona)
výkonom dohľadu nad ochranou osobných údajov určiť zodpovednú osobu pričom je povinný ju
nahlásiť úradu.
Prehľad počtu určených zodpovedných osôb nahlásených úradu
Zodpovedné osoby
Celkový počet nahlásených zodpovedných osôb

Obdobie
25.5.2019 až 31.12.2019

Počet
1881

Počet žiadostí, ktoré dotknuté osoby adresovali úradu, ako prevádzkovateľovi
V sledovanom období bola úradu, ako prevádzkovateľovi, doručená jedna žiadosť dotknutej
osoby. Výsledkom vybavenia žiadosti zo strany úradu, ako prevádzkovateľa bolo zaslanie
odpovede, že o nej žiadne osobné údaje nespracúva.

18

6

SCHVAĽOVACIA A KONZULTAČNÁ ČINNOSŤ ÚRADU

6.1 Predchádzajúca konzultácia
Podľa čl. 36 ods. 1 Nariadenia „Prevádzkovateľ uskutoční s dozorným orgánom pred spracúvaním
konzultácie, ak z posúdenia vplyvu na ochranu údajov podľa článku 35 vyplýva, že toto
spracúvanie by viedlo k vysokému riziku v prípade, ak by prevádzkovateľ neprijal opatrenia na
zmiernenie tohto rizika.“
Podľa čl. 35 ods. 5 Nariadenia „Dozorný orgán môže stanoviť a zverejniť aj zoznam
spracovateľských operácií, v prípade ktorých sa nevyžaduje posúdenie vplyvu na ochranu údajov.
Dozorný orgán zasiela tieto zoznamy výboru.“; k tzv. zoznamu spracovateľských operácií, ktoré
nebudú podliehať posúdeniu vplyvu na ochranu osobných údajov (tzv. white list) Slovenská
republika zatiaľ nepristúpila.
Podľa čl. 35 ods. 4 Nariadenia „Dozorný orgán vypracuje a zverejní zoznam tých
spracovateľských operácií, ktoré podliehajú požiadavke na posúdenie vplyvu na ochranu údajov
podľa odseku 1. Dozorný orgán zasiela tieto zoznamy výboru uvedenému v článku 68.“; zoznam
spracovateľských operácii, ktoré vždy podliehajú posúdeniu vplyvu Slovenská republika v zmysle
uvedeného článku vypracovala (tzv. black list), je dostupný na webovom sídle úradu „Zoznam
spracovateľských operácií podliehajúcich posúdeniu vplyvu na ochranu osobných údajov
Slovenskej republiky“. Tento zoznam spracovateľských operácií okrem iného slúži na spresnenie
čl. 35 ods. 1 Nariadenia a prevádzkovatelia, ktorí uvedené spracúvanie zamýšľajú uskutočniť sú
v prípade, ak by nimi zamýšľané spracúvanie viedlo k vysokému riziku pre práva a slobody
dotknutých osôb v prípade, ak by prevádzkovateľ neprijal opatrenia na zmiernenie tohto rizika,
povinní vykonať s úradom predchádzajúcu konzultáciu.
Úradu v sledovanom období bola doručená jedna žiadosť o predchádzajúcu konzultáciu.

6.2 Prenos osobných údajov
Voľný pohyb osobných údajov sa v rámci EHP zaručuje. Avšak pri prenose do krajín mimo EHP
alebo medzinárodným organizáciám je potrebné dodržiavať dodatočné požiadavky na ochranu
osobných údajov uvedené v Nariadení a smernici 2016/680. Aj keď niektoré nástroje na prenos
osobných údajov podľa oboch právnych predpisov sú rovnaké, vždy je potrebné skúmať vecnú
pôsobnosť použitého nástroja. Novinkou oproti predchádzajúcej právnej úprave je, že sa upravuje
prenos aj medzinárodným organizáciám.
Prenosy môžeme rozdeliť do dvoch skupín:
• prenos do tretích krajín (medzinárodnej organizácii) zaručujúcich primeranú úroveň
ochrany,
• prenos do tretích krajín (medzinárodnej organizácii) nezaručujúcich primeranú úroveň
ochrany.
6.2.1 Prenos do krajiny zaručujúcej primeranú úroveň ochrany osobných údajov
Pri prenose osobných údajov do tretích krajín sa rozlišuje, či ide o prenos osobných údajov do
tretej krajiny zaručujúcej alebo nezaručujúcej primeranú úroveň ochrany osobných údajov. Status
krajiny, ktorá zaručuje primeranú úroveň ochrany osobných údajov určuje EK svojím
rozhodnutím. Je potrebné, aby tretia krajina zaisťovala z dôvodu jej vnútroštátneho práva alebo
medzinárodných dohôd, ktoré podpísala, úroveň ochrany základných práv, ktorá je v podstate
rovnocenná úrovni ochrany zaručenej v právnom poriadku EÚ.
19

EK vydáva rozhodnutie o primeranosti zvlášť pre vecnú pôsobnosť Nariadenia a zvlášť pre vecnú
pôsobnosť smernice 2016/680. Rozhodnutia o primeranosti, ktoré EK vydala v čase pôsobnosti
zákona č. 122/2013 Z. z., zostávajú v platnosti pokiaľ ich EK nezmení, nenahradí alebo nezruší
rozhodnutím prijatým podľa Nariadenia. Uvedené rozhodnutia sa vzťahujú len na prenos
osobných údajov v rámci vecnej pôsobnosti Nariadenia, nie smernice 2016/680. Úrad zverejňuje
rozhodnutia o primeranosti na svojom webovom sídle.
V hodnotenom období EK nevydala žiadne rozhodnutie o primeranosti podľa Nariadenia ani podľa
smernice 2016/680.
6.2.2 Prenos do krajiny nezaručujúcej primeranú úroveň ochrany osobných údajov
Aj pri prenose do krajiny alebo medzinárodnej organizácii nezaručujúcej primeranú úroveň
ochrany je potrebné rozlišovať medzi nástrojmi, ktoré ponúka Nariadenie a nástrojmi, ktoré
ponúka smernica 2016/680.
6.2.2.1 Prenos podľa Nariadenia
Pokiaľ EK nevydala rozhodnutie o primeranosti, prípadne rozhodnutie o primeranosti zrušila,
prevádzkovateľ alebo sprostredkovateľ môže na prenos využiť ešte tieto inštitúty:
a) právne záväzný a vykonateľný nástroj medzi orgánmi verejnej moci alebo
verejnoprávnymi subjektmi
V hodnotenom období nebol prijatý takýto nástroj.
b) záväzné vnútropodnikové pravidlá
V hodnotenom období neboli prijaté úradom žiadne záväzné vnútropodnikové pravidlá podľa
Nariadenia.
c) štandardných doložiek o ochrane údajov, ktoré prijala EK
V hodnotenom období neboli prijaté žiadne štandardné doložky podľa Nariadenia.
d) štandardných doložiek o ochrane údajov, ktoré prijal dozorný orgán,
V hodnotenom období neboli prijaté žiadne štandardné doložky prijaté úradom podľa
Nariadenia.
e) schválený kódex správania
V hodnotenom období neboli schválené žiadne kódexy.
f) schválený certifikačný mechanizmus
V hodnotenom období neboli schválené žiadne certifikačné mechanizmy.
g) zmluvné doložky
V hodnotenom období neboli schválené žiadne zmluvné doložky.
h) ustanovenia, ktoré sa vložia do administratívnych dojednaní medzi orgánmi verejnej moci
alebo verejnoprávnymi subjektmi a zahŕňajú vymožiteľné a účinné práva dotknutých osôb
V hodnotenom období neboli schválené žiadne administratívne dojednania.
i) výnimky pre osobitné situácie podľa čl. 49 Nariadenia
j) ojedinelý prenos osobných údajov podľa čl. 49 ods. 1 druhý pododsek

20

6.2.2.2 Prenos podľa smernice 2016/680
Ak neexistuje rozhodnutie o primeranosti, členské štáty stanovia, že sa prenos osobných údajov
do tretej krajiny alebo medzinárodnej organizácii môže uskutočniť za pomoci týchto nástrojov:
a) právne záväzný akt poskytujúci primerané záruky ochrany osobných údajov, alebo
b) prevádzkovateľ posúdil všetky okolnosti prenosu osobných údajov a dospel k záveru, že
existujú primerané záruky ochrany osobných údajov,
c) výnimky pre osobitné situácie podľa § 76 zákona,
d) prenos príjemcom z tretej krajiny podľa § 77 zákona.

21

7

KONTROLA

V období od začatia uplatňovania Nariadenia a zákona (tzn. od 25.05.2018) je úrad v rámci svojej
pôsobnosti oprávnený vykonávať kontrolu spracúvania osobných údajov, kontrolu dodržiavania
kódexu správania schváleného úradom podľa § 85, kontrolu súladu spracúvania osobných údajov
s vydaným certifikátom podľa § 86 a kontrolu dodržiavania vydaného osvedčenia o udelení
akreditácie podľa § 87 a § 88 zákona. Na území Slovenskej republiky boli v hodnotenom období
vykonávané len kontroly spracúvania osobných údajov.
Kontroly spracúvania osobných údajov vykonávané povereným kontrolným orgánom sú vždy
zamerané na konkrétneho prevádzkovateľa alebo sprostredkovateľa a ich výsledky sú formulované
v zázname o kontrole (ak nebolo zistené žiadne porušenie povinností pri spracúvaní osobných
údajov) alebo v protokole o kontrole (ak boli zistené rozpory s požiadavkami všeobecne
záväzných právnych predpisov). Výsledky kontrol formulované v protokole o kontrole iniciujú
začatie konania o ochrane osobných údajov alebo sú využité ako podklad pre vydanie rozhodnutia
v už prebiehajúcich konaniach.

7.1 Kontroly začaté pred 25.05.2019
Z obdobia pred 25.05.2019 bolo do hodnoteného obdobia (od 25.05.2019 do 31.12.2019)
prenesených 30 kontrol spracúvania osobných údajov, z ktorých v tomto období úrad ukončil 20.
Kontrolovanými osobami boli v desiatich prípadoch obchodné spoločnosti (vrátane jedného
neštátneho zdravotníckeho zriadenia), v troch prípadoch štátne orgány a v troch prípadoch obce;
zvyšné kontroly boli zamerané na spracovateľské činnosti verejnoprávnej inštitúcie,
poskytovateľa zdravotnej starostlivosti (štátna nemocnica), občianskeho združenia a príspevkovej
organizácie zriadenej mestom (dom kultúry).
Vo vzťahu k dvom obchodným spoločnostiam a občianskemu združeniu nebolo zistené porušenie
Nariadenia, v dôsledku čoho boli tieto kontroly ukončené záznamom o kontrole. Výkonom
zvyšných 17 kontrol boli zistené rozpory s požiadavkami Nariadenia, v dôsledku čoho boli tieto
kontroly ukončené protokolom o kontrole.
Zhrnutie štruktúry kontrolovaných osôb a výsledkov 20 ukončených kontrol:
Kontrolované osoby
štátne orgány
verejnoprávna inštitúcia
obce
obchodné spoločnosti
štátne zdravotnícke zariadenie
občianske združenie
dom kultúry

Zistené nedostatky
(protokol o kontrole)
3
1
3
8
1
0
1

Bez zistených nedostatkov
(záznam o kontrole)
0
0
0
2
0
1
0

7.1.1 Zdravotná poisťovňa
Predmetom kontroly bolo podozrenie z neoprávneného spracúvania osobných údajov dotknutej
osoby (v čase kontroly už bývalého zamestnanca kontrolovanej osoby) vrátane údajov týkajúcich
sa jej zdravia, a to na účel, na ktorý kontrolovaná osoba nebola oprávnená. Kontrolovanou osobou
bol prevádzkovateľ, ktorý vo svojich informačných systémoch spracúva osobné údaje fyzických
osôb na účely verejného zdravotného poistenia. V rámci predmetnej kontroly sa kontrolný orgán
22

zameral na konkrétny prípad neoprávneného overovania údajov o odbornom lekárskom vyšetrení
zamestnanca jeho nadriadeným na pracovnoprávne účely a nadväzne na aktuálny stav priamo
i nepriamo súvisiacich technických a organizačných opatrení prijatých prevádzkovateľom.
Kontrolou opodstatnenosti prístupov zamestnancov prevádzkovateľa zaradených na útvare nákupu
zdravotnej starostlivosti k údajom o zdraví dotknutých osôb (poistencov verejného zdravotného
poistenia) bolo zistené, že prevádzkovateľ umožnil prístup k údajom o zdravotnej starostlivosti
poskytnutej konkrétnemu poistencovi aj v prípadoch, v ktorých to nebolo nevyhnutné, čím
spracúvané osobné údaje týkajúce sa zdravia nezabezpečil pred rizikom ich neoprávneného
spracúvania. Pri pokrývaní rizík bezpečnostnými opatreniami sa prevádzkovateľ v dostatočnej
miere nezaoberal ani špecifickou skupinou dotknutých osôb, ktoré sú jeho zamestnancami
a súčasne jeho poistencami (napríklad formou osobitnej politiky zameranej na túto skupinu
dotknutých osôb). Zistené porušenie povinností prevádzkovateľa pri spracúvaní osobných údajov
bolo premietnuté do protokolu o kontrole.
7.1.2 Poskytovateľ verejnej hromadnej dopravy
Predmetom kontroly bol postup kontrolovanej osoby pri spracúvaní osobných údajov cestujúcich
revízormi, ako aj plnenie povinností pri spracúvaní osobných údajov prostredníctvom kamerových
systémov vo vozidlách a v priestoroch zastávok mestskej hromadnej dopravy. V priebehu kontroly
bolo zistené, že kontrolovaná osoba pri kontrole cestovných lístkov revízormi vyhotovuje
audiozáznam, pričom v rámci kontroly cestovných lístkov dotknutým osobám pri získavaní ich
osobných údajov neposkytuje vôbec alebo poskytuje v nedostatočnom rozsahu informácie
vyžadované článkom 13 Nariadenia. Súčasne bolo zistené, že kontrolovaná osoba neprijala
primerané technické bezpečnostné opatrenia na ochranu vyhotovených audiozáznamov (zásada
integrity a dôvernosti) a nedodržiava ani lehotu ich uchovávania, ktorú sama určila (zásada
minimalizácie uchovávania). V súvislosti so spracúvaním osobných údajov získavaných
kamerami v priestoroch zastávok bol súčasne zistený rozpor so zásadou minimalizácie údajov,
keďže rozsah monitorovaného priestoru výrazne presahoval priestor zastávok, čím dochádzalo
k neoprávnenému zasahovaniu do práv a právom chránených záujmov dotknutých osôb bez
ohľadu na to, či išlo o cestujúcich. Vo vzťahu k videosledovaniu neboli dotknutým osobám pri
získavaní ich osobných údajov poskytované informácie vyžadované článkom 13 Nariadenia
a vo vzťahu ku kamerovým záznamom bolo zistené prekročenie určenej doby ich
uchovávania. Zistené porušenie povinností prevádzkovateľa pri spracúvaní osobných údajov bolo
premietnuté do protokolu o kontrole.
7.1.3 Nebanková inštitúcia
Predmetná kontrola bola zameraná na súlad spracúvania osobných údajov s požiadavkami
Nariadenia, konkrétne so zásadami spracúvania osobných údajov, s podmienkami zákonného
spracúvania a podmienkami vyjadrenia súhlasu a na práva dotknutej osoby v súvislosti
s poskytovaním a správou úveru. V priebehu kontroly bolo zistené, že jednotlivé dokumenty,
ktorými kontrolovaná osoba poskytuje svojim klientom informácie týkajúce sa právneho základu
spracúvania osobných údajov, sú nezrozumiteľné, netransparentné, a v niektorých častiach aj
vzájomne si odporujúce. Vo vzťahu k súhlasu klientov so spracúvaním ich osobných údajov
nebola splnená požiadavka jeho slobodného poskytnutia. Súčasne bolo zistené, že osobné údaje
klientov sú uchovávané po dlhšiu dobu, ako je nevyhnutné na dosiahnutie sledovaného účelu
spracúvania. Kontrolovaná osoba ďalej nepreukázala zákonnosť spracúvania osobných údajov
o manželovi (manželke), o druhovi (družke) a o inej kontaktnej osobe. Pochybenia kontrolovanej
osoby boli zistené aj pri plnení informačnej povinnosti, a to tak voči klientom, ako aj voči
ručiteľom, kontaktným a iným dotknutým osobám. Zistené porušenie povinností prevádzkovateľa
pri spracúvaní osobných údajov bolo premietnuté do protokolu o kontrole.
23

7.1.4 Neštátne zdravotnícke zariadenie
Predmetná kontrola bola zameraná na súlad spracúvania osobných údajov s požiadavkami
všeobecného nariadenia o ochrane údajov, konkrétne so zásadami spracúvania osobných údajov,
podmienkami zákonného spracúvania, podmienkami vyjadrenia súhlasu a podmienkami
spracúvania osobitných kategórií osobných údajov, ako aj na poskytovanie informácií dotknutým
osobám, na sprostredkovateľa, na spracúvanie osobných údajov na základe poverenia
prevádzkovateľa alebo sprostredkovateľa a na určenie zodpovednej osoby. V priebehu kontroly
bolo zistené, že spracúvanie osobných údajov, ktoré bolo založené na súhlase dotknutej osoby,
nebolo transparentné, nakoľko dotknutej osobe neboli poskytnuté jednoznačné informácie
o právnom základe spracúvania podľa účelu spracúvania a informácie o právach dotknutej osoby
vrátane práva odvolať súhlas so spracúvaním osobných údajov. Súčasne bolo zistené, že dotknutá
osoba nemala možnosť rozhodnúť sa, či udelí alebo neudelí súhlas s vyhotovovaním a následným
využívaním fotodokumentácie. Kontrolovaná osoba zároveň na účel vybavovania objednávok
a marketingové účely nepostupovala transparente tým, že dotknutej osobe neposkytovala
informácie o dobe uchovávania osobných údajov a právach dotknutých osôb, resp. informácie,
ktoré je kontrolovaná osoba povinná dotknutej osobe poskytnúť pri získavaní jej osobných údajov.
Vo vzťahu k sprostredkovateľom kontrolovanej osoby bolo zistené, že jedna zo zmlúv
neobsahovala všetky náležitosti ustanovené Nariadením. Pochybenia kontrolovanej osoby boli
zistené aj v súvislosti s určením zodpovednej osoby. Zistené porušenie povinností
prevádzkovateľa pri spracúvaní osobných údajov bolo premietnuté do protokolu o kontrole.
7.1.5 Štátny orgán
Kontrola štátneho orgánu iniciovaná podozrením z porušenia povinností pri spracúvaní osobných
údajov bola zameraná na súlad spracúvania osobných údajov so zásadami spracúvania osobných
údajov a podmienkami ich zákonného spracúvania, transparentnosť a spravodlivosť poskytovania
informácií dotknutým osobám, ako aj na postup pri určení zodpovednej osoby. Kontrolovaná
osoba v postavení orgánu verejnej moci spracúvala osobné údaje určených kontaktných osôb, ako
aj osobné údaje ďalších dotknutých osôb, pričom nepreukázala, že pri spracúvaní týchto osobných
údajov splnila niektorú z podmienok zákonného spracúvania podľa čl. 6 ods. 1 Nariadenia
(zákonnosť spracúvania), v dôsledku čoho nepostupovala v súlade so zásadou zákonnosti,
spravodlivosti a transparentnosti. Dokument, ktorým kontrolovaná osoba poskytovala svojim
zamestnancom (dotknutým osobám) informácie súvisiace so spracúvaním ich osobných údajov,
neobsahoval správne identifikačné údaje prevádzkovateľa a zároveň v ňom nebola uvedená
informácia o práve odvolať súhlas so spracúvaním osobných údajov, v dôsledku čoho súvisiace
postupy kontrolovanej osoby nezodpovedali dikcii čl. 13 Nariadenia (informácie poskytované
dotknutým osobám pri získavaní ich osobných údajov), ergo zásade transparentnosti. Zistené
porušenie povinností prevádzkovateľa pri spracúvaní osobných údajov bolo premietnuté
do protokolu o kontrole.
7.1.6 Štátne zdravotnícke zariadenie
Kontrola iniciovaná podozrením z porušenia povinností pri spracúvaní osobných údajov bola
zameraná najmä na súlad spracúvania osobných údajov so zásadami spracúvania osobných údajov,
podmienkami zákonného spracúvania, podmienkami vyjadrenia súhlasu a podmienkami
spracúvania osobitných kategórií osobných údajov. Kontrolou bolo zistené porušenie zásady
minimalizácie údajov tým, že kontrolovaná osoba v osobnom spise zamestnanca spracúvala aj
osobné údaje, ktoré na dosiahnutie účelu spracúvania neboli nevyhnutné, ako aj tým, že na účel
evidencie dochádzky zamestnancov spracúvala osobitnú kategóriu osobných údajov (biometrické
údaje vo forme odtlačkov prstov). V priebehu kontroly bolo zistené aj porušenie zásady integrity
a dôvernosti spočívajúce v tom, že kontrolovaná osoba vo vzťahu k niektorým účelom spracúvania
24

neprijala primerané technické a organizačné opatrenia, a zistené boli aj ďalšie pochybenia
súvisiace so spracúvaním osobných údajov na účel ochrany majetku nemocnice a ochrany osôb
a majetku osôb, ktoré sa v nemocnici oprávnene zdržiavali, na účel spracúvania informácií
o dávkach ionizujúceho žiarenia, ktorým boli dotknuté osoby vystavené, ako aj pochybenia pri
objednávaní a úhrade stravy pre zamestnancov. Pochybenie bolo zistené aj vo vzťahu
k spracúvaniu osobných údajov na účel evidencie návštev pri ich jednorazovom vstupe
do vybraných objektov kontrolovanej osoby, nakoľko kontrolovaná osoba nepreukázala, že jej
oprávnené záujmy prevažujú nad záujmami alebo základnými právami a slobodami dotknutej
osoby. Zistené porušenie povinností prevádzkovateľa pri spracúvaní osobných údajov bolo
premietnuté do protokolu o kontrole.
7.1.7 Kamerové systémy
Z celkom 20 kontrol začatých pred 25.05.2019 a ukončených v sledovanom období bolo 8 kontrol
zameraných na kamerové systémy. Z hľadiska podnetu na kontrolu bolo 5 kontrol vykonaných
v rámci konania o ochrane osobných údajov a 3 kontroly na základe podozrenia z porušenia
povinností pri spracúvaní osobných údajov ustanovených Nariadením alebo zákonom. Predmet
kontrol bol zameraný na zisťovanie reálneho stavu spracúvania osobných údajov s dôrazom
na súlad spracovateľských činností s požiadavkami Nariadenia a zákona. Vo vzťahu
k občianskemu združeniu nebolo zistené žiadne pochybenie (kontrola ukončená záznamom
o kontrole). Nedostatok zistený kontrolou ústredného orgánu štátnej spočíval v nepreukázaní
súladu so zákonom pri plnení povinnosti prevádzkovateľa poskytovať dotknutej osobe informácie
pri získavaní jej osobných údajov. V ďalších dvoch prípadoch (mesto a obec) sa nedostatky týkali
najmä neposkytnutia informácií dotknutým osobám, neprimeraného rozsahu monitorovaného
priestoru, ako aj uchovávania videozáznamov po dobu dlhšiu ako je doba nevyhnutná
na dosiahnutie stanoveného účelu spracúvania, čím došlo aj k porušeniu súvisiacich zásad
spracúvania osobných údajov. Zistené bolo aj nesplnenie povinnosti určiť zodpovednú osobu
na plnenie úloh vyplývajúcich z Nariadenia. V rámci štyroch kontrol zameraných
na spracovateľské činnosti troch právnických osôb a jednej príspevkovej organizácie zriadenej
mestom (dom kultúry) boli zistené nedostatky, ktoré sa týkali najmä nepreukázania splnenia
podmienok zákonnosti spracúvania osobných údajov, poskytovania informácií dotknutým osobám
v nedostatočnom rozsahu alebo nesprávnym spôsobom, neprimeraného rozsahu monitorovania
kamerami a lehoty uchovávania videozáznamov. Nedostatky boli zistené aj vo vzťahu
k povinnosti prijať primerané technické a organizačné bezpečnostné opatrenia a vo vzťahu
k povinnosti vypracovať záznamy o spracovateľských činnostiach. Zistené nedostatky logicky
kolidovali aj so súvisiacimi zásadami spracúvania osobných údajov. Zistené porušenia povinností
prevádzkovateľov pri spracúvaní osobných údajov boli premietnuté do protokolov o kontrole.

7.2 Kontroly začaté v hodnotenom období (25.05.2019 – 31.12.2019)
Kontroly spracúvania osobných údajov začaté po 25.05.2019 boli v hodnotenom období
vykonávané v rámci konania o ochrane osobných údajov, na základe plánu kontrol, ako aj na
základe podozrenia z porušenia povinností pri spracúvaní osobných údajov ustanovených
Nariadením alebo zákonom. Ťažisko kontrol bolo zamerané na reálny stav spracúvania osobných
údajov s akcentom na súlad spracovateľských činností s požiadavkami právnej regulácie
reprezentovanej najmä Nariadením a zákonom. Pri kreácii plánu kontrol, ako aj pri výbere kontrol
priebežne iniciovaných úradom na základe podozrenia z porušenia povinností pri spracúvaní
osobných údajov úrad čerpal najmä z vlastných skúseností získavaných pri plnení svojich úloh
v oblasti dozoru.

25

Doručením oznámenia o kontrole kontrolovanej osobe úrad v hodnotenom období začal celkom
32 kontrol, z toho 12 na základe plánu kontrol, 12 na základe podozrenia z porušenia povinností
pri spracúvaní osobných údajov a 8 v rámci konania o ochrane osobných údajov. Kontrolovanou
osobou bola vo všetkých prípadoch iná než fyzická osoba v postavení prevádzkovateľa (vrátane
dvoch miest a jednej obce).
Z celkom 32 kontrol začatých v hodnotenom období bolo do 31.12.2019 ukončených 8 kontrol,
z toho 2 kontroly protokolom o kontrole a zvyšných 6 kontrol, záznamom o kontrole. Z hľadiska
podnetu na kontrolu boli 4 kontroly vykonané na základe plánu kontrol, 1 kontrola na základe
podozrenia z porušenia povinností pri spracúvaní osobných údajov a 3 kontroly v rámci konania
o ochrane osobných údajov.
Z celkom 32 kontrol začatých v hodnotenom období bolo do nadchádzajúceho obdobia
prenesených 24 kontrol.
Štádium a výsledky 32 kontrol začatých po 24.05.2019
30
20
24

10
2

6

0
kontroly ukončené protokolom

kontroly ukončené záznamom

neukončené kontroly

Zhrnutie výsledkov ukončených kontrol a štruktúry kontrolovaných osôb:
Kontrolované osoby
štátne orgány
mestá a obce
fyzické osoby

Zistené nedostatky
(protokol o kontrole)
0
0
2

Bez zistených nedostatkov
(záznam o kontrole)
4
1
1

V hodnotenom období bolo z pozície európskej komisie realizované tzv. „schengenské
hodnotenie“ zamerané na plnenie úloh, ktoré Slovenskej republike vyplývajú zo Schengenského
acquis. Predmetné hodnotenie s periodicitou raz za sedem rokov sa na úrad vzťahovalo priamo
(hodnotenie plnenia úloh úradu v tejto oblasti) i nepriamo (súčinnosť poskytovaná úradom pri
hodnotení dvoch ministerstiev).
7.2.1 Plán kontrol - Schengenské acquis
Do plánu kontrol úrad pravidelne zaraďuje kontroly spracúvania osobných údajov zamerané
na zabezpečovanie praktického výkonu schengenského acquis príslušnými orgánmi na území
Slovenskej republiky, ako aj zastupiteľskými úradmi Slovenskej republiky v zahraničí.
Kontroly národnej časti Schengenského informačného systému druhej generácie (N.SIS II)
prevádzkovanej Ministerstvom vnútra Slovenskej republiky a národnej časti Vízového
informačného systému (N.VIS) prevádzkovanej Ministerstvom zahraničných vecí a európskych
záležitostí Slovenskej republiky sú do plánu kontrol zaraďované na základe odporúčania
vyplývajúceho z uznesenia vlády Slovenskej republiky č. 755 zo dňa 30. novembra 2011, ktorým
26

vláda schválila Schengenský akčný plán Slovenskej republiky ako prioritu vlády Slovenskej
republiky. V súvislosti so zmenou národného prístupového bodu informačného systému Eurodac
na verziu Eurodac II (2015) nadobudol prevádzkovateľ, ktorým je Ministerstvo vnútra Slovenskej
republiky, nové kompetencie a povinnosti; v nadväznosti na uvedenú skutočnosť súčasne vznikla
úradu povinnosť každoročne vykonať kontrolu spracúvania osobných údajov v národnom
prístupovom bode Eurodac. Prijatím Nariadenia Európskeho parlamentu a Rady (EÚ) 2016/794
z 11. mája 2016 o Agentúre Európskej únie pre spoluprácu v oblasti presadzovania práva
(Europol), ktorým sa nahrádzajú a zrušujú rozhodnutia Rady 2009/371/SVV, 2009/934/SVV,
2009/935/SVV, 2009/936/SVV a 2009/968/SVV, vznikla úradu povinnosť pravidelne vykonávať
kontrolu spracovateľskej činnosti národnej ústredne Europol alebo národného styčného dôstojníka
Europol.
V národných častiach (subsystémoch) predmetných informačných systémov sú popri bežných
(napríklad identifikačných) údajoch spracúvané aj osobitné kategórie osobných údajov, najmä
biometrické údaje, údaje odhaľujúce rasový alebo etnický pôvod, ako aj osobné údaje týkajúce sa
uznania viny za spáchanie trestného činu alebo priestupku, teda osobné údaje spôsobilé výrazne
zasiahnuť do práv a právom chránených záujmov dotknutých osôb.
V hodnotenom období bolo vykonaných 8 kontrol spracúvania osobných údajov dotknutých osôb,
ktoré boli zamerané na 4 pracoviská prevádzkovateľa Ministerstva vnútra Slovenskej republiky,
3 pracoviská Ministerstva zahraničných vecí a európskych záležitostí Slovenskej republiky
a jedno pracovisko Kriminálneho úradu finančnej správy.
7.2.1.1 Ministerstvo zahraničných vecí a európskych záležitostí Slovenskej republiky
Predmetom kontroly Národnej časti Vízového informačného systému boli spracovateľské činnosti
konzulárneho odboru sekcie medzinárodnoprávnej, konzulárnej a krízového manažmentu
Ministerstva zahraničných vecí a európskych záležitostí SR súvisiace s vydávaním schengenských
víz, dodržiavanie zásad spracúvania osobných údajov s dôrazom na práva dotknutých osôb
a bezpečnosť osobných údajov, ako aj spracovateľské činnosti dvoch konzulárnych pracovísk
vybraných zastupiteľských úradov Slovenskej republiky súvisiace s vydávaním schengenských
víz a dodržiavanie zásad spracúvania osobných údajov s dôrazom na práva dotknutých osôb
a bezpečnosť osobných údajov. V hodnotenom období nebola ukončená žiadna z troch uvedených
kontrol.
7.2.1.2 Ministerstvo vnútra Slovenskej republiky
Predmetom kontroly národnej časti Schengenského informačného systému boli spracovateľské
činnosti Národnej ústredne SIRENE v rámci plnenia úloh Policajného zboru SR na účely podľa
Nariadenia Európskeho parlamentu a Rady (ES) č. 1987/2006 z 20. decembra 2006 o zriadení,
prevádzke a využívaní Schengenského informačného systému druhej generácie, na základe
ktorého sú spracúvané údaje o štátnych príslušníkoch tretích krajín v súvislosti s odoprením vstupu
alebo pobytu, ako aj podľa Rozhodnutia Rady 2007/533/SVV z 12. júna 2007 o zriadení,
prevádzke a využívaní Schengenského informačného systému druhej generácie, podľa ktorého sú
spracúvané údaje o osobách a predmetoch v N.SIS II na účely diskrétneho sledovania alebo
cielených kontrol. Kontrola bola ukončená záznamom o kontrole.
Predmetom kontroly automatizovaného európskeho systému identifikácie odtlačkov prstov
(EURODAC) boli spracovateľské činnosti národného prístupového bodu EURODAC vykonávané
podľa Nariadenia Európskeho parlamentu a Rady č. 603/2013 z 26. júna 2013 o zriadení systému
EURODAC na porovnávanie odtlačkov prstov pre účinné uplatňovanie nariadenia (EÚ)
č. 604/2013, ktorým sa ustanovujú kritériá a mechanizmy na určenie členského štátu
27

zodpovedného za posúdenie žiadosti o medzinárodnú ochranu podanej štátnym príslušníkom tretej
krajiny alebo osobou bez štátnej príslušnosti v jednom z členských štátov, a o žiadostiach orgánov
členských štátov na presadzovanie práva a Europolu o porovnanie s údajmi v systéme Eurodac
na účely presadzovania práva a o zmene nariadenia (EÚ) č.1077/2011, ktorým sa zriaďuje
Európska agentúra na prevádzkové riadenie rozsiahlych informačných systémov v priestore
slobody, bezpečnosti a spravodlivosti (prepracované znenie) ako aj podľa Nariadenia Európskeho
parlamentu a Rady č. 604/2013 z 26. júna 2013, ktorým sa stanovujú kritériá a mechanizmy na
určenie členského štátu zodpovedného za posúdenie žiadosti o medzinárodnú ochranu podanej
štátnym príslušníkom tretej krajiny alebo osobou bez štátnej príslušnosti v jednom z členských
štátov (prepracované znenie). Kontrola bola ukončená záznamom o kontrole.
Predmetom kontroly styčného úradu Slovenskej republiky (Europol) v Haagu boli spracovateľské
činnosti podľa Nariadenia Európskeho parlamentu a Rady (EÚ) 2016/794 z 11. mája 2016
o Agentúre Európskej únie pre spoluprácu v oblasti presadzovania práva (Europol), ktorým sa
nahrádzajú a zrušujú rozhodnutia Rady 2009/371/SVV, 2009/934/SVV, 2009/935/SVV,
2009/936/SVV a 2009/968/SVV, ako aj súlad spracúvania osobných údajov dotknutých osôb
so zásadami spracúvania osobných údajov a podmienkami zákonného spracúvania s dôrazom na
práva dotknutých osôb a bezpečnosť osobných údajov. Kontrola bola ukončená záznamom
o kontrole.
Predmetom kontroly Národnej ústredne informácií o pasažieroch (NUIP) boli spracovateľské
činnosti Národnej ústredne informácií o pasažieroch zriadenej v rámci transpozície smernice
Európskeho parlamentu a Rady (EÚ) 2016/681 z 27. apríla 2016 o využívaní údajov zo záznamov
o cestujúcich (PNR) na účely prevencie, odhaľovania, vyšetrovania a stíhania teroristických
trestných činov a závažnej trestnej činnosti. Kontrola bola ukončená záznamom o kontrole.
7.2.1.3 Kriminálny úrad finančnej správy
Predmetná kontrola bola zameraná na spracovateľské činnosti Kriminálneho úradu finančnej
správy podľa Nariadenia Rady (ES) č. 515/97 z 13. mája 1997 o vzájomnej pomoci medzi
správnymi orgánmi členských štátov a o spolupráci medzi správnymi orgánmi členských štátov
a Komisiou pri zabezpečovaní riadneho uplatňovania predpisov o colných a poľnohospodárskych
záležitostiach v znení neskorších predpisov a Rozhodnutia Rady 2009/917/SVV z 30. novembra
2009 o využívaní informačných technológií na colné účely, ako aj na súlad spracúvania osobných
údajov dotknutých osôb so zásadami spracúvania osobných údajov a podmienkami zákonného
spracúvania s dôrazom na práva dotknutých osôb a bezpečnosť osobných údajov. Uvedená
kontrola nebola ukončená v hodnotenom období.
7.2.2 Kontrola na základe podozrenia z porušenia povinností pri spracúvaní osobných
údajov
Kontrola bola zameraná na súlad spracúvania osobných údajov dotknutých osôb dochádzkovým
systémom kontrolovanej osoby (mesto) so zásadami spracúvania osobných údajov, podmienkami
zákonného spracúvania a obmedzeniami vzťahujúcimi sa na spracúvanie osobitných kategórií
osobných údajov, ako aj na uplatňovanie práv dotknutých osôb, bezpečnosť osobných údajov
a existenciu a obsah súvisiacich pokynov prevádzkovateľa adresovaných sprostredkovateľovi.
Kontrolou bolo zistené, že dochádzkový systém pracuje na princípe pridelených kódov
a priebežného vyhotovovania fotografie (teda nie na báze biometrických údajov); v súvislosti
s predmetnou spracovateľskou činnosťou neboli zistené žiadne nedostatky pri spracúvaní
osobných údajov dotknutých osôb. Kontrola bola ukončená záznamom o kontrole.

28

7.2.3 Kontroly v rámci konania o ochrane osobných údajov
V hodnotenom období boli všetky 3 kontroly v rámci konania o ochrane osobných údajov
zamerané na kamerové systémy prevádzkované fyzickými osobami. V jednom prípade neboli
zistené žiadne rozpory s požiadavkami Nariadenia, v dôsledku čoho bola táto kontrola ukončená
záznamom o kontrole. Výkonom ďalších 2 kontrol boli zistené nedostatky, ktoré spočívali najmä
v neposkytnutí žiadnych, nepresných alebo neúplných informácií dotknutým osobám
a nepreukázaní splnenia podmienok zákonnosti spracúvania osobných údajov. Pochybenia
kontrolovaných osôb boli súčasne zistené vo vzťahu k uchovávaniu videozáznamov po dobu
dlhšiu ako je doba nevyhnutná na dosiahnutie stanoveného účelu spracúvania, ako aj vo vzťahu
k neprimeranému rozsahu monitorovaného priestoru, čím došlo k porušeniu súvisiacich zásad
spracúvania osobných údajov (najmä zásada minimalizácie údajov a zásada minimalizácie
uchovávania). Zistené porušenia povinností prevádzkovateľov pri spracúvaní osobných údajov
boli premietnuté do protokolov o kontrole.

7.3 ZÁVERY VYPLÝVAJÚCE Z KONTROLNEJ ČINNOSTI ÚRADU
Vo všeobecnosti je z výsledkov kontrol vykonávaných v hodnotenom období zrejmé úsilie
prevádzkovateľov zabezpečiť dodržiavanie ustanovení Nariadenia a zákona, súčasne sú však
dlhodobo identifikované kategórie prevádzkovateľov, ktorým je potrebné venovať zvýšenú
pozornosť, a to z dôvodov objektívnych (veľký rozsah spracúvania osobných údajov, citlivosť
spracúvaných osobných údajov, a podobne) i subjektívnych (najmä úmyselné alebo
nedbanlivostné uprednostňovanie vlastných záujmov pred pravidlami spracúvania osobných
údajov).
Dozornú činnosť úradu, ktorej základným poslaním je nepochybne aj preventívne pôsobenie
na ochranu osobných údajov spracúvaných prevádzkovateľmi a ich sprostredkovateľmi, je už
dlhodobo žiaduce podporiť ďalšími formami aktivít úradu, ktoré sú priamo úmerné jeho finančnej,
materiálnej a personálnej situácii, ktorá v súčasnosti neumožňuje zavedenie a trvalé uplatňovanie
sofistikovaných (najmä v oblasti informačných technológií) či iným spôsobom náročných
postupov úradu zameraných na ochranu osobných údajov dotknutých osôb, teda nás všetkých.
Základným predpokladom dosiahnutia súladu s požiadavkami Nariadenia a zákona je však aj
všeobecné stotožnenie sa so zámerom, ktorý tieto právne predpisy formalizujú.

29

8

KONANIE O OCHRANE OSOBNÝCH ÚDAJOV

Účelom konania o ochrane osobných údajov je zistiť, či došlo k porušeniu práv fyzických osôb pri
spracúvaní ich osobných údajov alebo došlo k porušeniu ustanovení Nariadenia, prípadne zákona.
V prípade zistenia nedostatkov, ak je to dôvodné a účelné, uložiť opatrenia na nápravu, prípadne
pokutu. Na konanie o ochrane osobných údajov sa vzťahujú ustanovenia správneho poriadku.
Ak nie je daná kompetencia úradu na konanie a rozhodnutie vo veci má úrad povinnosť podanie
postúpiť príslušnému správnemu orgánu.
V sledovanom období postúpil úrad celkovo 14 podaní inému, vecne príslušnému správnemu
orgánu na konanie a rozhodnutie.
Právne predpisy v oblasti ochrany osobných údajov ukladajú úradu podanie v taxatívne
stanovených prípadoch odložiť. Najčastejším dôvodom odloženia bola neopodstatnenosť podania,
keď už z dôkazov predložených dotknutou osobou bolo zrejmé, že k porušeniu právnych
predpisov v oblasti ochrany osobných údajov nedošlo.
V zmysle zákona musí byť v prípade, že nastane jeden z dôvodov na odloženie podania podanie
odložené obligatórne.
V sledovanom období bolo celkovo odložených 138 podaní, z ktorých
• 94 bolo odložených z dôvodu, že návrh bol zjavne neopodstatnený,
• 6 z dôvodu, že vec, ktorej sa návrh týkal, prejednával súd alebo orgán činný v trestnom
konaní,
• 33 z dôvodu, že navrhovateľ neposkytol úradu na jeho žiadosť potrebnú súčinnosť,
• 5 z dôvodu, že od udalosti ktorej sa návrh týkal, uplynuli v deň jeho doručenia viac ako tri
roky.
Úrad, v rámci dozornej činnosti, vedie konanie o ochrane osobných údajov s cieľom ochrany práv
fyzických osôb pred neoprávneným zasahovaním do ich súkromného života pri spracúvaní ich
osobných údajov, pričom v ňom tiež skúma dodržiavanie povinností stanovených Nariadením
a zákonom. Ak zistí porušenie práv dotknutej osoby alebo nesplnenie povinností pri spracúvaní
osobných údajov, rozhodnutím, ak je to dôvodné a účelné, uloží prevádzkovateľovi alebo
sprostredkovateľovi, aby v určenej lehote vykonal opatrenia na odstránenie nedostatkov a príčin
ich vzniku, prípadne, v závislosti najmä od závažnosti zisteného porušenia uloží pokutu.
V opačnom prípade konanie o ochrane osobných údajov zastaví.
Konanie o ochrane osobných údajov sa začína
• na návrh navrhovateľa,
• alebo z vlastnej iniciatívy úradu.
Konanie z vlastnej iniciatívy úradu sa začína
• na základe podnetu,
• na základe výsledkov kontroly, ktorou boli zistené nedostatky alebo
• na základe zistenia úradu z vlastnej činnosti o podozrení z porušenia právnych predpisov
v oblasti ochrany osobných údajov, ako konanie začaté bez návrhu.

30

V sledovanom období začal úrad celkovo 71 správnych konaní, z ktorých
• 43 bolo začatých na návrh dotknutej osoby,
• 13 začatých na základe podnetu,
• 8 začatých na základe výsledkov kontroly, ktorou boli zistené nedostatky a
• 7 konaní viedol úrad z vlastnej iniciatívy na základe podozrenia z porušenia právnych
predpisov v oblasti ochrany osobných údajov.
Prehľad spôsobov začatia konania v rámci sledovaného obdobia
Rok

Na základe
návrhu

Od 25.5.2019 do
31.12.2019

43

Na základe
podnetu
13

Na základe
výsledkov kontroly

Z vlastnej
iniciatívy úradu

8

7

Rozhodnutie úradu, ako správneho orgánu v prvom stupni v konaní o ochrane osobných údajov,
vychádza zo spoľahlivo zisteného stavu veci. Na tento účel je úrad v konaní o ochrane osobných
údajov oprávnený požadovať súčinnosť od kohokoľvek, pričom v hodnotenom období úrad žiadal
o súčinnosť celkovo 381 krát. V konaní o ochrane osobných údajov sa vyskytli dva prípady kedy
subjekt, od ktorého bola žiadaná súčinnosť na ňu nereagoval a úradu ani po vyzvaní na splnenie si
povinnosti súčinnosť neposkytol (v daných prípadoch bolo voči subjektom iniciované konanie
o pokute prípadne o poriadkovej pokute).
V súvislosti so zvyšovaním povedomia ochrany osobných údajov u verejnosti sa o prípady, resp.
výsledky konaní zaujímali častokrát taktiež média. Inštitút právneho zastúpenia bol v hodnotenom
období využitý v značnom počte prípadov, pričom výnimkou neboli ani prípady, kedy všetci
účastníci konania boli zastúpení právnymi zástupcami.
Najčastejším predmetom konania o ochrane osobných údajov bolo skúmanie, či spracúvaním
osobných údajov dotknutých osôb prostredníctvom kamier dochádzalo k porušovaniu právnych
predpisov v oblasti ochrany osobných údajov.
Medzi najčastejšie porušenia patrilo spracúvanie osobných údajov v rozpore so zásadou
zákonnosti kedy dochádzalo k spracúvaniu osobných údajov bez právneho základu, resp.
v rozpore s právnym základom a spracúvanie v rozpore so zásadou integrity a dôvernosti, čo
súviselo s neprijatím primeraných bezpečnostných opatrení.
V konaní o ochrane osobných údajov boli v hodnotenom období využívané viaceré dôkazové
prostriedky umožňujúce zistenie skutočného stavu veci, pričom za daným účelom sa pri
komplikovanejších veciach využívala kontrola priamo u prevádzkovateľa alebo
sprostredkovateľa. Kontrola sa osvedčila ako účinný prostriedok pre zisťovanie skutočného
a úplného stavu, najmä pri preverovaní kamier na mieste, kde umožnila spoľahlivo určiť spôsob
a jednotlivé aspekty monitorovania a na základe toho následne posúdiť zásah do súkromia
monitorovaných osôb. S cieľom zistenia skutočného stavu veci súvisí aj pomerne vysoký počet
žiadostí o súčinnosť, prostredníctvom ktorých boli zabezpečované do spisových materiálov najmä
listinné dôkazy. Dotknuté osoby podávali zväčša precizované návrhy obsahujúce všetky
vyžadované náležitosti, pričom len v minimálnej miere ich bolo potrebné vyzývať na odstránenie
nedostatkov podania.
Konanie o ochrane osobných údajov, ako typ správneho konania sa vyznačuje citlivosťou
prejednávanej problematiky, ktorá sa týka dodržiavania a ochrany základných práv a slobôd
v oblasti osobných údajov.
31

Konanie o ochrane osobných údajov je neverejným konaním, ktoré v sebe zahŕňa viacero
osobitostí, ktoré dopĺňajú, resp. rozširujú právnu úpravu zákona č. 71/1967 Zb., prípadne tam kde
je to potrebné vylučujú aplikáciu zákona č. 71/1967 Zb. Tieto špecifiká sú dôležité z hľadiska
správneho uplatňovania ochrany osobných údajov, pričom úrad v rámci prvostupňového konania
ich tam, kde to bolo vhodné a potrebné, zohľadňoval. Takýmto osobitným inštitútom v konaní
o ochrane osobných údajov je napr. utajenie totožnosti navrhovateľa v prípadoch, v ktorých by
mohlo dôjsť k porušeniu jeho práv a právom chránených záujmov (ako dotknutej osoby), prípadne
negatívnemu konaniu zo strany prevádzkovateľa. Utajenie totožnosti navrhovateľa našlo svoje
opodstatnenie a dotknuté osoby v záujme svojej ochrany ho v hodnotenom období využívali
pri návrhoch, ktorými sa domáhali ochrany ich práv a právom chránených záujmov v súvislosti
s výkonom ich povolania.
V sledovanom období sa prevádzkovatelia častokrát v priebehu konania o ochrane osobných
údajov ešte pred vydaním meritórneho rozhodnutia snažili dobrovoľne odstrániť zistené
nedostatky pri spracúvaní osobných údajov a prijať účinné mechanizmy k zabezpečeniu
zákonného spracúvania osobných údajov. O prijatých a vykonaných opatreniach na odstránenie
zistených nedostatkov účastníci konania úrad v uložených lehotách spravidla úrad informovali.

32

9

MECHANIZMUS SPOLUPRÁCE A KONZISTENTNOSTI

Fungovanie vnútorného trhu si vyžaduje, aby voľný pohyb osobných údajov v rámci Únie nebol
obmedzený ani zakázaný, a to ani z dôvodov súvisiacich s ochranou fyzických osôb pri spracúvaní
osobných údajov, čo sa odzrkadľuje aj v ustanovení čl. 1 ods. 3 Nariadenia. Na uvedené Nariadenie
reaguje zavedením mechanizmov spolupráce a konzistentnosti, aby bola zaručená konzistentná
a obdobne vysoká úroveň ochrany osobných údajov v každom členskom štáte bez ohľadu na
miesto bydliska dotknutej osoby.

9.1 Mechanizmus spolupráce
Nariadenie upravuje spoluprácu medzi dozornými orgánmi navzájom, či už potreba vzájomnej
spolupráce vznikne v rámci vyšetrovania konkrétneho podozrenia z porušenia ochrany osobných
údajov alebo v rámci inej činnosti dozorného orgánu (napr. riešenie právnych otázok,
poskytovanie konzultácií). Vzhľadom na to, že pravidlá spolupráce sú upravené priamo
v Nariadení, nevyžaduje sa žiadne uzatváranie ďalších osobitných dohôd medzi členskými štátmi
na tento účel.
9.1.1 Cezhraničné spracúvanie
V zmysle čl. 55 Nariadenia každý dozorný orgán plní úlohy a vykonáva právomoci zverejnené
Nariadením na území svojho štátu. Nariadenie však osobitne upravuje aj postup a príslušnosť
v konaní pre cezhraničné spracúvanie osobných údajov. Cezhraničné spracúvanie je v zmysle
čl. 4 bod 23 Nariadenia a) spracúvanie osobných údajov, ktoré sa uskutočňuje v Únii v kontexte
činností prevádzkarní prevádzkovateľa alebo sprostredkovateľa vo viac ako jednom členskom
štáte, pričom prevádzkovateľ alebo sprostredkovateľ sú usadení vo viac ako jednom členskom
štáte; alebo b) spracúvanie osobných údajov, ktoré sa uskutočňuje v Únii kontexte činností jedinej
prevádzkarne prevádzkovateľa alebo sprostredkovateľa v Únii, ale ktoré podstatne ovplyvňuje
alebo pravdepodobne podstatne ovplyvní dotknuté osoby vo viac ako jednom členskom štáte.
Nariadenie upravuje spoluprácu medzi dozornými orgánmi predovšetkým v súvislosti
s mechanizmom jednotného kontaktného miesta (tzv. one-stop-shop) upraveného v čl. 56 ods. 1
Nariadenia, v zmysle ktorého je dozorný orgán hlavnej prevádzkarne alebo jedinej prevádzkarne
prevádzkovateľa alebo sprostredkovateľa oprávnený konať ako vedúci dozorný orgán pre
cezhraničné spracúvanie vykonávané zo strany tohto prevádzkovateľa, resp. sprostredkovateľa.
Podľa čl. 56 ods. 2 Nariadenia, je každý dozorný orgán príslušný zaoberať sa jemu podanou
sťažnosťou alebo prípadným porušením Nariadenia, ak sa skutková podstata týka iba
prevádzkarne v jeho členskom štáte alebo podstatne ovplyvňuje dotknuté osoby iba v jeho
členskom štáte. V súlade s čl. 4 bod 22 Nariadenia ostatné dozorné orgány budú pre toto
spracúvanie v pozícií dotknutých dozorných orgánov, ak a) prevádzkovateľ alebo
sprostredkovateľ je usadený na území členského štátu tohto dozorného orgánu; b) dotknuté osoby
s pobytom v členskom štáte tohto dozorného orgánu sú podstatne ovplyvnené alebo budú
pravdepodobne podstatne ovplyvnené spracúvaním; alebo c) sťažnosť sa podala na tento dozorný
orgán.
Určovanie vedúceho dozorného orgánu a dotknutých orgánov sa uskutočňuje v systéme IMI
(Internal Market Informational System - Informačný systém o vnútornom trhu), v rámci ktorého
prebieha medzi jednotlivými dozornými orgánmi výmena informácií o konkrétnom spracúvaní
a konkrétnom podozrení z porušenia ochrany osobných údajov, resp. pokiaľ sa vyšetrovanie
začalo na základe sťažnosti dotknutej osoby, tak aj o obsahu tejto konkrétnej sťažnosti. Výmena
informácií prebieha v anglickom jazyku.
33

V sledovanom období bolo úradu doručených v systéme IMI 450 notifikácií ohľadom určovania
vedúceho a dotknutého dozorného orgánu. Úrad na základe starostlivého posúdenia každej jednej
veci vyhodnotil, že je dotknutým dozorným orgánom v 94 prípadoch; najčastejšie z dôvodov, že
predmetné spracúvanie osobných údajov podstatne ovplyvňuje alebo pravdepodobne podstatne
ovplyvní dotknuté osoby s pobytom na území Slovenskej republiky. Najčastejšie išlo
o prevádzkovateľov sociálnych sietí, prevádzkovateľov poskytujúcich ubytovacie služby, letecké
spoločnosti, rôzne e-shopy a online herne. V niektorých prípadoch bol úrad dotknutý aj z dôvodu,
že prevádzkovateľ alebo sprostredkovateľ je usadený na území Slovenskej republiky, tzn. na
území Slovenskej republiky má jednu alebo viac prevádzkarní. Pokiaľ úrad vyhodnotil, že je
dotknutým dozorným orgánom, označil to v systéme IMI a prípad ďalej sledoval. V súlade
s čl. 60 Nariadenia úrad mal podľa potreby možnosť vyjadrovať sa k žiadostiam vedúceho
dozorného orgánu, k jeho postupu a k výsledkom vyšetrovania a tiež pripomienkovať návrh
rozhodnutia. Pokiaľ by bol úrad dotknutým dozorným orgánom z dôvodu, že mu bola doručená
sťažnosť, úrad by vystupoval ako kontaktný bod pre dotknutú osobu a oznamoval by jej
rozhodnutie vedúceho dozorného orgánu.
Úradu bolo v sledovanom období doručených celkovo 21 podaní obsahujúcich prvky
cezhraničného spracúvania (z toho 9 návrhov od dotknutých osôb, 8 podnetov a 4 oznámenia
o porušení ochrany osobných údajov, tzv. data breach). Tieto podania boli doručené buď od
zahraničných osôb alebo smerovali voči zahraničným prevádzkovateľom, medzi inými napríklad
aj voči prevádzkovateľom usídleným v USA, Holandsku alebo Írsku. Úrad v rámci každého
doručeného podania najprv preskúmal (tzv. predbežné preskúmanie sťažnosti), či predmet podania
spĺňa podmienky cezhraničného spracúvania podľa čl. 4 bod 23 Nariadenia, resp. či bola splnená
definícia podľa čl. 56 ods. 2 Nariadenia. Pokiaľ predmet podania zakladal dôvodné podozrenie
z porušenia ochrany osobných údajov, úrad uvádzané tvrdenia preveroval aj v spolupráci
s dozorným orgánom toho členského štátu, na území ktorého mal prevádzkovateľ hlavnú alebo
jedinú prevádzkareň. V dvoch prípadoch úrad vložil doručené podania do systému IMI a ďalej ich
riešil v spolupráci s dozornými orgánmi, ktorí boli pre dané spracúvanie vedúcim dozorným
orgánom. Išlo o dozorné orgány Írska a Česka. Úrad bol v sledovanom období označený
slovinským dozorným orgánom ako vedúci dozorný orgán, a to na základe miesta hlavného sídla
prevádzkovateľa, nakoľko sťažnosť od slovinského občana smerovala voči prevádzkovateľovi
usadenému v Slovenskej republike.
9.1.2 Vzájomná pomoc
Úrad spolupracuje s inými dozornými orgánmi aj mimo mechanizmu one-stop-shop. Táto
spolupráca prebieha taktiež v systéme IMI, ktorý umožňuje zasielanie konkrétnych žiadostí
vybraným dozorným orgánom. Úrad však priebežne vybavuje aj emailové, resp. písomné žiadosti
iných dozorných orgánov.
Za sledované obdobie úrad v systéme IMI prijal 18 žiadostí iných dozorných orgánov o spoluprácu
v zmysle čl. 61 Nariadenia. Tri žiadosti prišli zhodne od poľského a talianskeho dozorného orgánu,
Luxembursko a Írsko odoslalo po dve žiadosti o spoluprácu, Cyprus, Česko, Estónsko, Maďarsko,
Lotyšsko, Litva, Malta a Nórsko doručili úradu v sledovanom období po jednej žiadosti.
V predmetných žiadostiach dozorné orgány žiadali úrad o jeho právny názor predovšetkým
ohľadom výkladu ustanovení Nariadenia. Žiadosti sa týkali napr. automatizovaného rozhodovania
vrátane profilovania v súvislosti s vyhodnocovaním absencie zamestnancov na pracovisku,
používania biometrického podpisu, doby uchovávania osobných údajov na základe oprávneného
záujmu, úverových registrov, právneho názoru na výklad čl. 77 Nariadenia, úloh a povinností
zodpovednej osoby, vzájomného súladu Nariadenia a vnútroštátnych predpisov na ochranu
osobných údajov, zástupcu prevádzkovateľa, ktorý nie je usadený v Európskej únii, pozície
34

zodpovednej osoby pri konzultáciách počas prípravy návrhu legislatívneho opatrenia, výkladu
čl. 55 ods. 3 Nariadenia. Niektoré dozorné orgány týmto spôsobom úrad informovali o doručenom
oznámení porušenia ochrany osobných údajov alebo využili tento spôsob na konzultáciu
konkrétneho prípadu pred spustením one-stop-shop mechanizmu.
Za sledované obdobie úrad v systéme IMI zaslal 4 žiadosti o spoluprácu v zmysle čl. 61
Nariadenia. Žiadosti sa týkali informácií o konkrétnych cezhraničných prípadoch, konzultácií
jednotlivých prípadov alebo právneho názoru ostatných dozorných orgánov ohľadom výkladu
Nariadenia. Úrad sa ostatných dozorných orgánov napríklad pýtal, či považujú spracúvanie čistého
záznamu z registra trestov za spracúvanie podľa čl. 10 Nariadenia v prípade, keď sú záznamy
z registra trestov potrebné na účely prijatia do zamestnania. Úrad takisto požiadal ostatné dozorné
orgány o spoluprácu v súvislosti s otázkou týkajúcou sa náhrady škody medzi prevádzkovateľom
a zodpovednou osobou, ktorá si neplnila úlohy vyplývajúce jej z Nariadenia. Úrad na vzájomnú
spoluprácu s inými dozornými orgánmi používal aj iné formy komunikácie ako systém IMI (email,
písomná a telefonická komunikácia), pri ktorých využíval kontakty nadobudnuté počas svojej
činnosti, medzi inými aj kontakty nadobudnuté v rámci členstva v expertných skupinách Výboru.
9.1.3 Spoločné operácie dozorných orgánov
V rámci mechanizmu spolupráce sa v zmysle čl. 62 Nariadenia môžu vykonať aj spoločné operácie
dozorných orgánov v rátane spoločných vyšetrovaní a spoločných opatrení v oblasti
presadzovania. V sledovanom období úrad neinicioval ani neprijal žiadosť o vykonanie takýchto
spoločných operácií dozorných orgánov.

9.2 Mechanizmus konzistentnosti
Dôležitým atribútom Nariadenia je jeho konzistentné uplatňovanie. Aby sa dosiahol tento cieľ,
Nariadenie upravuje mechanizmus konzistentnosti, ktorý možno chápať ako spoluprácu medzi
dozornými orgánmi EHP, a v relevantných prípadoch aj s EK.
9.2.1 Stanovisko EDPB
Účelom článku 64 Nariadenia je, aby EDPB vydal stanovisko v prípadoch, keď príslušný dozorný
orgán plánuje prijať konkrétne opatrenia. Na tento účel by dozorný orgán mal EDPB oznámiť svoj
návrh rozhodnutia. Nariadenie upravuje prípady, kedy je dozorný orgán povinný žiadať EDPB
o stanovisko (čl. 64 ods. 1 Nariadenia) a kedy má možnosť požiadať o stanovisko (čl. 64 ods. 2
Nariadenia). Úrad v hodnotenom období nepožiadal o stanovisko EDPB.
9.2.2 Riešenie sporov EDPB
Riešenie sporov EDPB umožňuje prijať záväzné rozhodnutie na zabezpečenie konzistentného
uplatňovania Nariadenia v týchto prípadoch:
• Relevantná odôvodnená námietka bola vznesená dotknutým dozorným orgánom alebo
zamietnutá vedúcim dozorným orgánom (čl. 60 Nariadenia);
• Nesúhlas s určením vedúceho dozorného orgánu (čl. 56 Nariadenia);
• Absencia konzultácie EDPB (čl. 64 Nariadenia);
• Dozorný orgán nepostupoval podľa stanoviska EDPB (čl. 64 Nariadenia).
V hodnotenom období EDPB neriešil žiaden spor.

35

9.2.3 Postup pre naliehavé prípady
Článok 66 Nariadenia upravuje mechanizmus postupu pre naliehavé prípady. Vo výnimočných
prípadoch, keď sa dotknutý dozorný orgán domnieva, že je naliehavé chrániť práva a slobody
dotknutých osôb, môže prijať dočasné opatrenia s právnymi účinkami na svojom území. Platnosť
týchto opatrení nesmie časovo prekročiť tri mesiace. V tomto prípade je dotknutý dozorný orgán
povinný informovať ostatné dozorné orgány, EDPB a EK.
Ak sa dozorný orgán domnieva, že je potrebné urýchlene prijať konečné opatrenia, môže požiadať
EDPB o naliehavé stanovisko alebo o naliehavé záväzné rozhodnutie. Každý dozorný orgán môže
od EDPB žiadať naliehavé stanovisko alebo záväzné rozhodnutie v prípadoch, keď príslušný
dozorný orgán neprijal vhodné opatrenie a existuje naliehavá potreba konať. V hodnotenom
období úrad neaplikoval tento článok.

36

10 SANKCIONOVANIE
Sankciami za porušenie Nariadenia a zákona sú pokuta a poriadková pokuta. Sankcie sú v daných
právnych normách upravené fakultatívne, tzn. že nie každé zistené porušenie sa automaticky musí
skončiť uložením sankcie. Úrad ukladá pokuty a poriadkové pokuty v závislosti od okolností
každého jednotlivého prípadu. Úrad pri rozhodovaní o uložení pokuty a určení jej výšky
zohľadňuje najmä povahu, závažnosť a trvanie porušenia, počet dotknutých osôb, rozsah škody,
ak vznikla, prípadné zavinenie porušenia ochrany osobných údajov a opatrenia, ktoré boli prijaté
na zmiernenie škody, ktorú dotknuté osoby utrpeli. Úrad taktiež prihliada na predchádzajúce
porušenia ochrany osobných údajov, mieru spolupráce s úradom pri náprave porušenia a zmiernení
možných nepriaznivých dôsledkov porušenia, kategóriu osobných údajov, ktorých sa porušenie
týka a na spôsob, akým sa úrad o porušení ochrany osobných údajov dozvedel.

10.1 Pokuta
V sledovanom období úrad za porušenie právnych predpisov v oblasti ochrany osobných údajov
právoplatne uložil deväť pokút v súhrnnej výške 75 300,- eur. V sledovanom období vybral úrad
na pokutách celkovo 94 238,- eur. Priemerná pokuta bola vo výške 8 367,- eur. Najnižšiu pokutu
vo výške 500,- eur úrad uložil prevádzkovateľovi za neposkytnutie súčinnosti. Najvyššiu pokutu
úrad právoplatne uložil vo výške 50 000,- eur prevádzkovateľovi za porušenie bezpečnosti
spracúvania osobných údajov.
Prehľad uložených a vybratých pokút v sledovanom období
Sledované
obdobie

Počet
pokút

25.5.2019
až
31.12.2019

9

Celková výška
Priemerná výška
Celkovo vybraté na
právoplatne
pokuty zaokrúhlená na pokutách v Eurách
uložených pokút v Eurách
celé Euro nahor
75 300

8 367

94 238

Pokuta, ako druh sankcie, plnila v hodnotenom období represívnu, ako aj preventívnu funkciu. Pri
jej ukladaní úrad okrem iného zohľadňoval postavenie subjektu a jeho činnosť, ako aj možný
dopad výšky pokuty na jeho ďalšiu existenciu. V súvislosti s ukladaním pokút počas hodnoteného
obdobia1 za porušenie právnych predpisov v oblasti ochrany osobných údajov možno konštatovať,
že uložené pokuty nemali likvidačné dopady.

10.2 Poriadková pokuta
Poriadková pokuta slúži na zabezpečenie dôstojného a nerušeného priebehu dozornej činnosti
úradu. Úrad môže uložiť poriadkovú pokutu prevádzkovateľovi alebo sprostredkovateľovi,
prípadne zástupcovi prevádzkovateľa alebo sprostredkovateľa, ak marí výkon kontroly alebo ak
nezabezpečí primerané podmienky na jej výkon. Úrad môže uložiť poriadkovú pokutu taktiež
osobe, ktorá nie je prevádzkovateľom alebo sprostredkovateľom, za neposkytnutie požadovanej
súčinnosti úradu pri výkone dozoru. V sledovanom období uložil úrad štyri poriadkové pokuty
v súhrnnej výške 4 000,- eur, z toho jednu vo výške 500,- eur za neposkytnutie súčinnosti a druhú
vo výške 3 500,- eur v súvislosti s marením výkonu kontroly.

Ministerstvo financií Slovenskej republiky stanovilo úradu záväzný ukazovateľ pre výber pokút na rok 2019 vo výške 81 778,Eur, pričom za celý rok 2019 úrad vybral na pokutách spolu 119 114,- Eur, teda stanovený ukazovateľ splnil nad rámec.
1

37

10.3 Vybrané prípady z dozornej činnosti úradu
10.3.1 Odloženia
10.3.1.1 Nejasnosť žiadosti dotknutej osoby
Úrad posudzoval návrh navrhovateľa, podľa ktorého prevádzkovateľ porušil jeho právo na prístup
k osobným údajom podľa čl. 15 Nariadenia tým, že v oznámení na základe jeho žiadosti mu
neposkytol informácie o spracúvaní osobných údajov, ktoré žiadal. Úrad preskúmal žiadosť
navrhovateľa a oznámenie prevádzkovateľa, ktorým ju vybavil, na základe čoho konštatoval, že
žiadosť bola natoľko nejasná, že ak poskytnuté informácie nezodpovedali úplne intencii
navrhovateľa, s ktorou sa na prevádzkovateľa obrátil, nie je možné spravodlivo usúdiť, že
prevádzkovateľ tým porušil niektoré právo dotknutej osoby ustanovené v čl. 15 Nariadenia. Úrad
z uvedených dôvodov návrh odložil podľa § 100 ods. 5 písm. a) zákona a navrhovateľa poučil,
ako má práva podľa čl. 15 Nariadenia riadne uplatniť.
10.3.1.2 Spracúvanie telefónneho čísla za účelom kontaktovania dotknutej osoby
Úradu boli doručené podania fyzických osôb, v ktorých žiadali napríklad preverenie telefónnych
čísiel, z ktorých boli kontaktované za účelom ponúk rôznych tovarov a služieb alebo žiadali
preveriť postup neidentifikovanej spoločnosti, ktorá ich telefonicky kontaktovala, pričom nemali
vedomosť odkiaľ takáto spoločnosť získala ich telefónne číslo.
Úrad nedisponuje databázou telefónnych čísiel, v ktorých možno zistiť užívateľa telefónneho
čísla. Úrad môže začať konanie voči prevádzkovateľovi alebo sprostredkovateľovi na základe
riadne podaného návrhu dotknutej osoby, ktorý o. i. musí obsahovať aj označenie toho, proti komu
návrh smeruje; názov alebo meno a priezvisko, sídlo alebo trvalý pobyt a identifikačné číslo, ak
bolo pridelené. Pri takýchto doručených podaniach úrad vyzval dotknutú osobu na podanie návrhu
na začatie konania o ochrane osobných údajov zákonným spôsobom s predpísanými zákonnými
náležitosťami. Dotknutá osoba v prípade podozrenia, že jej telefónne číslo akákoľvek spoločnosť
získala bez jej vedomia a využíva ho ďalej, má právo na prístup k svojim osobným údajom, kedy
na základe žiadosti zaslanej prevádzkovateľovi môže žiadať aj akékoľvek dostupné informácie
o zdroji získania jej osobných údajov a môže si uplatniť aj ďalšie práva dotknutej osoby pri
spracúvaní osobných údajov.
10.3.1.3 Zverejnenie údajov o zatknutí v USA
V sledovanom období bolo úradu doručené podanie podávateľa, v ktorom uviedol, že
prevádzkovateľ so sídlom v USA na svojej internetovej stránke opakovane zverejňuje jeho osobné
údaje o jeho zatknutí v USA v roku 2011 spolu s jeho fotografiou. Podávateľ ďalej uviedol, že
v minulosti žiadal prevádzkovateľa o odstránenie uvedených údajov, pričom mu za to mal aj
zaplatiť, avšak informácie o jeho zatknutí mali byť opäť zverejnené.
S cieľom zabezpečiť, že fyzickým osobám nebude odopretá ochrana, na ktorú majú na základe
Nariadenia nárok, by sa Nariadenie malo uplatňovať na spracúvanie osobných údajov dotknutých
osôb nachádzajúcich sa v Únii vykonávané prevádzkovateľom alebo sprostredkovateľom, ktorý
nie je usadený v Únii, ak spracovateľské činnosti súvisia s ponukou tovaru alebo služieb týmto
dotknutým osobám bez ohľadu na to, či je to spojené s platbou. Aby bolo možné určiť, či takýto
prevádzkovateľ alebo sprostredkovateľ ponúka tovar alebo služby dotknutým osobám
nachádzajúcim sa v Únii, malo by sa zistiť, či je zrejmé, že prevádzkovateľ alebo sprostredkovateľ
plánuje ponúkať služby dotknutým osobám v jednom alebo viacerých členských štátoch v Únii.
Zatiaľ čo samotná dostupnosť webového sídla prevádzkovateľa, sprostredkovateľa alebo
38

poskytovateľa služieb informačnej spoločnosti v Únii, emailovej adresy či iných kontaktných
údajov alebo použitie jazyka, ktorý sa všeobecne používa v tretej krajine, kde je prevádzkovateľ
usadený, nie sú dostatočné na potvrdenie takého úmyslu, na základe faktorov, ako sú použitie
jazyka alebo meny všeobecne používaných v jednom alebo viacerých členských štátov
s možnosťou objednania tovaru a služieb v danom druhom jazyku alebo spomenutie zákazníkov
alebo používateľov nachádzajúcich sa v Únii, môže byť zjavné, že prevádzkovateľ má v úmysle
ponúkať tovar alebo služby dotknutým osobám v Únii.
Z obsahu a charakteru internetovej stránky prevádzkovateľa vyplývalo, že údaje o zatknutých
osobách boli generované z verejne dostupných databáz v rámci USA, teda cieľom ani úmyslom
prevádzkovateľa predmetnej stránky nebolo ponúkať tovar ani službu (či už bezplatnú alebo za
peniaze) dotknutým osobám v rámci Európskej únie. Úrad po preskúmaní podania a internetovej
stránky prevádzkovateľa konštatoval, že samotná dostupnosť internetovej stránky v Európskej
únii, ani použitie jazyka, ktorý sa bežne používa v USA (angličtina) neboli dostatočné na určenie
úmyslu ponúkať služby dotknutým osobám v Európskej únii, a teda samotná činnosť
prevádzkovateľa internetovej stránky, ktorou bol zber a následné zverejňovanie údajov z verejne
dostupných databáz USA, nebola dostačujúca na určenie teritoriálnej pôsobnosti Nariadenia.
Úrad následne informoval podávateľa, že v zmysle čl. 3 Nariadenia sa Nariadenie na predmet jeho
podania nevzťahuje. Úrad podávateľa zároveň informoval, že týmto nie je dotknuté jeho právo
kontaktovať príslušné orgány na ochranu osobných údajov v USA.
10.3.1.4 Zasielanie obťažujúcich letákov spoločenstvu vlastníkov bytov
V sledovanom období riešil úrad podanie predsedníčky spoločenstva vlastníkov bytov voči
spoločnosti so sídlom v inom členskom štáte. Predmetom podania bola jej sťažnosť na
nevyžiadanú listovú poštu od spoločnosti, ktorá prostredníctvom letákov zasielala cenové ponuky
na upratovacie služby do schránok spoločenstiev vlastníkov bytov a správcov. V podaní uviedla,
že spoločnosť kontaktovala e-mailom, aby spoločenstvu vlastníkov bytov nezasielala nevyžiadanú
poštu, pričom od spoločnosti mala dostať odpoveď, že má ich ponuky ignorovať.
Z dôkazov priložených k podaniu vyplývalo, že spoločnosť potvrdila zasielanie cenových ponúk
na adresy spoločenstiev vlastníkov bytov a bytových družstiev a následne predsedníčku
spoločenstva vlastníkov ubezpečila, že v systéme vyznačí vynechávanie jej adresy pre ďalšiu
roznášku ponúk a ak nemá záujem o ich ponuku, môže ju ignorovať.
Konanie prevádzkovateľa vykazovalo znaky cezhraničného spracúvania osobných údajov podľa
čl. 4 bod 23 Nariadenia, keďže v predmetnom prípade išlo o prevádzkovateľa usadeného v inom
členskom štáte Európskej únie. Úrad podanie najprv preskúmal (tzv. predbežné preskúmanie
sťažnosti), či predmet podania spĺňa podmienky cezhraničného spracúvania podľa čl. 4 bod 23
Nariadenia, resp. či bola splnená definícia podľa čl. 56 ods. 2 Nariadenia, v zmysle ktorého je
každý dozorný orgán príslušný zaoberať sa jemu podanou sťažnosťou alebo prípadným porušením
Nariadenia, ak sa skutková podstata týka iba prevádzkarne v jeho členskom štáte alebo podstatne
ovplyvňuje dotknuté osoby iba v jeho členskom štáte. Na náklade predbežného posúdenia je úrad
oprávnený následne určiť, či je v predmetnej veci dôvod na cezhraničnú spoluprácu.
Predsedníčka spoločenstva vlastníkov v danom prípade zastupovala spoločenstvo vlastníkov
bytov – právnickú osobu, pričom spracúvanie osobných údajov, ktoré sa týka právnických osôb,
a to najmä podnikov založených ako právnické osoby vrátane názvu, formy a kontaktných údajov
právnickej osoby nespadá pod vecnú pôsobnosť Nariadenia.

39

Úrad v rámci predbežného posúdenia veci zistil, že v danom prípade nebola daná vecná pôsobnosť
úradu alebo pôsobnosť dozorného orgánu iného členského štátu, pretože Nariadenie sa v zmysle
čl. 1 ods. 2 Nariadenia vzťahuje na ochranu práv fyzických osôb, nie na ochranu práv právnických
osôb – v danom prípade spoločenstvo vlastníkov bytov, preto úrad podnet vyhodnotil ako zjavne
neopodstatnený, ktorý nezakladá dôvod na začatie konania a podnet v súlade
s § 100 ods. 5 písm. a) zákona odložil.
10.3.2 Konania
10.3.2.1 Zisťovanie prognózy ukončenia práceneschopnosti
Úrad viedol konanie o ochrane osobných údajov na základe návrhu, podľa ktorého prevádzkovateľ
neoprávnene spracúval osobné údaje navrhovateľa týkajúce sa zdravia v tej súvislosti, že ako jeho
zamestnávateľ požiadal ošetrujúceho lekára o prognózu, kedy očakáva ukončenie navrhovateľovej
pracovnej neschopnosti. Prevádzkovateľ namietal, že nemal v úmysle získavať údaje
o navrhovateľovom zdraví, ale iba informáciu o jeho návrate do práce z dôvodu organizácie
pracovného procesu. Úrad konštatoval, že objektívne prevádzkovateľ žiadal o odbornú prognózu
vývoja zdravotného stavu pacienta, ktorá je údaj týkajúci sa zdravia, patriaci do osobitnej kategórie
osobných údajov podľa čl. 9 ods. 1 Nariadenia a postup prevádzkovateľa posúdil ako spracúvanie
údajov o zdraví navrhovateľa, ktoré nespĺňa ani jednu podmienku zákonného spracúvania podľa
čl. 6 ods. 1 Nariadenia a nespadá pod žiadnu výnimku zo zákazu spracúvania osobitných kategórií
osobných údajov podľa čl. 9 ods. 2 Nariadenia, čím prevádzkovateľ porušil zásadu zákonnosti
podľa čl. 5 ods. 1 písm. a) Nariadenia a zákaz spracúvania osobitných kategórií osobných údajov
podľa čl. 9 ods. 1 Nariadenia. Úrad vzhľadom na okolnosti konkrétneho prípadu prevádzkovateľa
podľa čl. 58 ods. 2 písm. b) Nariadenia napomenul, že uvedená operácia získavania osobných
údajov týkajúcich sa zdravia porušila ustanovenia čl. 5 ods. 1 písm. a) a čl. 9 ods. 1 Nariadenia.
10.3.2.2 Zverejnenie podobizní navrhovateľov
Úrad viedol konanie o ochrane osobných údajov na základe návrhu, ktorého predmetom bolo
nezákonné zverejňovanie podobizní navrhovateľov, ku ktorému došlo tým, že prevádzkovateľ na
účely podnikateľskej činnosti zverejňoval na svojej webovej stránke fotografie interiéru, v ktorom
boli vystavené obrazové snímky navrhovateľov. Prevádzkovateľ namietal, že pri fotografovaní
daného interiéru bol prítomný aj jeden z navrhovateľov, ktorý nevykonal žiadne úkony, aby ich
snímky neboli súčasťou vyhotovenej fotografie; úrad s poukazom na čl. 5 ods. 2 a čl. 24 ods. 1
Nariadenia konštatoval, že je povinnosťou prevádzkovateľa, aby zabezpečil, že spracúvanie
osobných údajov vykonáva v súlade s Nariadením a nemôže svoju zodpovednosť prenášať na
navrhovateľov. Prevádzkovateľ tiež namietal povahu zverejnených podobizní ako osobných
údajov z dôvodu ich zníženej kvality, pre ktorú podľa jeho tvrdení neboli navrhovatelia na
zverejnenej fotografii identifikovateľní. Úrad po preskúmaní zverejnených podobizní konštatoval,
že ide o fotografie tvárí, na ktorých sú zreteľné anatomické prvky špecifické pre fyzickú identitu
jednotlivej osoby, na základe ktorých sú navrhovatelia identifikovateľní a ich snímky, ako boli
prevádzkovateľom zverejnené, spĺňajú definičné znaky osobných údajov podľa čl. 4 ods. 1
Nariadenia. Úrad posúdil dané zverejňovanie podobizní navrhovateľov ako spracúvanie osobných
údajov, ktoré nespĺňa ani jednu podmienku zákonného spracúvania podľa čl. 6 ods. 1 Nariadenia,
čím prevádzkovateľ porušil zásadu zákonnosti podľa čl. 5 ods. 1 písm. a) Nariadenia, za čo
vzhľadom na okolnosti konkrétneho prípadu uložil prevádzkovateľovi pokutu.

40

10.3.2.3 Porušenie ochrany osobných údajov zaslaním phishingového e-mailu
Úrad prijal podanie, ktorým prevádzkovateľ oznámil porušenie ochrany osobných údajov
kybernetickým útokom cez phishingový e-mail, následkom ktorého účet jedného zamestnanca
prevádzkovateľa poslal e-maily mnohým interným a externým príjemcom. Okruhom dotknutých
osôb mali byť aj zamestnanci prevádzkovateľa.
Prevádzkovateľ sa o danom incidente dozvedel nie z externého zdroja, ale na základe varovania
svojho zriadeného bezpečnostného tímu. Útočník sa mal dostať aj k menám, priezviskám,
pracovným telefónnym číslami a e-mailovým adresám. Úrad v predmetnej veci začal konanie voči
prevádzkovateľovi a vec šetril v rámci písomnej súčinnosti. V priebehu konania mal úrad
preukázané, že prevádzkovateľ mal pred vznikom bezpečnostného incidentu prijaté bezpečnostné
opatrenia, ktoré považoval za primerané, avšak aj napriek tomu došlo k porušeniu ochrany
osobných údajov v jeho prostrední. Prevádzkovateľ preukázal, že po zistení incidentu promptne
prijal potrebné opatrenia, incident vyhodnotil ako porušenie ochrany osobných údajov, začal jeho
šetrenie a oznámil to úradu ako dozornému orgánu. Úrad mal zistené, že zamestnanec bol v dobe
incidentu školený aj v oblasti spracúvania osobných údajov a nejednalo sa o pochybenie
spôsobené jeho postupom. Zodpovednosť za súlad aj so zásadou dôvernosti osobných údajov nesie
prevádzkovateľ. Úrad v predmetnom konaní konštatoval porušenie zásady dôvernosti osobných
údajov zamestnancov prevádzkovateľa, ktoré boli v dôsledku kybernetického útoku cez
phishingový e-mail neoprávnene sprístupnené tretej osobe. Úrad prevádzkovateľovi neuložil
nápravné opatrenia, nakoľko nedostatky boli odstránené a uloženie opatrení bolo v danom
jednotlivom prípade neúčelné a nedôvodné. Úrad uložil prevádzkovateľovi pokutu.
10.3.2.4 Neoprávnené zverejnenie osobných údajov v galérii fotografií inzerovanej ponuky
Úrad prijal podnet na začatie konania o ochrane osobných údajov vo veci zverejnenia časti návrhu
na vklad do katastra s konkrétnymi menami dotknutých osôb a ich ďalšími osobnými údajmi ako
dátum narodenia, rodné číslo a adresa v rámci realitnou kanceláriou ponúkaných nehnuteľností na
predaj. Časť návrhu na vklad s osobnými údajmi fyzických osôb sa nachádzala vo zverejnenej
fotogalérií k nehnuteľnosti.
Z dôvodu podozrenia z neoprávneného zverejnenia osobných údajov, najmä rodného čísla, ktoré
sa ako všeobecne použiteľný identifikátor fyzickej osoby, zakazuje zverejňovať okrem prípadu,
že ho zverejní sama dotknutá osoba, úrad začal voči realitnej kancelárii, ako prevádzkovateľovi,
správne konanie. Úrad v predmetnej veci zhromažďoval podklady pre vydanie rozhodnutia
formou písomnej súčinnosti. V priebehu konania bolo zistené, že zodpovedným za zverejnenie
osobných údajov bol sprostredkovateľ realitnej kancelárie, ktorým bol realitný maklér. Úrad preto
viedol konanie aj voči sprostredkovateľovi. Osobné údaje môže spracúvať sám prevádzkovateľ
alebo spracúvanie v jeho mene môže vykonávať sprostredkovateľ. Spracúvanie
sprostredkovateľom sa riadi zmluvou alebo iným právnym úkonom, ktorý zaväzuje
sprostredkovateľa voči prevádzkovateľovi a ktorým sa ustanovuje predmet a doba spracúvania,
povaha a účel spracúvania, typ osobných údajov a kategórie dotknutých osôb a povinnosti a práva
prevádzkovateľa. Realitná kancelária úradu preukázala, že maklér ako sprostredkovateľ spracúva
osobné údaje na základe uzatvorenej sprostredkovateľskej zmluvy a v danom prípade spracúval
osobné údaje dotknutých osôb v rozsahu a za podmienok dojednaných v danej zmluve.
Sprostredkovateľ sa okrem iného v zmluve zaviazal, že prijme také opatrenia, aby nemohlo dôjsť
k neoprávnenému alebo náhodnému prístupu k osobným údajom, k ich zmene, zničeniu, strate,
neoprávneným prenosom, k ich iného neoprávnenému spracovaniu, ako aj k inému zneužitiu
osobných údajov.

41

Úrad mal preukázané, že sprostredkovateľ pri nahrávaní inzerátu zverejnil aj osobné údaje
dotknutých osôb vrátane rodných čísiel v časti návrhu na vklad vo fotogalérií predávanej
nehnuteľnosti, pričom k ich zverejneniu došlo omylom po dobu približne dvadsať minút.
Zverejnením osobných údajov došlo k porušeniu bezpečnosti, tieto osobné údaje boli prístupné
používateľom internetu. Úrad rozhodnutím konštatoval zo strany sprostredkovateľa porušenie
zásady dôvernosti osobných údajov neoprávneným zverejnením na internete a porušenie zákazu
zverejňovania rodného čísla dotknutých osôb. Vzhľadom na vykonanie bezprostrednej nápravy
pochybenia z vlastnej iniciatívy sprostredkovateľa, úrad neuložil nápravné opatrenie
na zabezpečenie odstránenia zistených nedostatkov. Úrad v konaní uložil za dané pochybenie
sprostredkovateľovi pokutu.
10.3.2.5 Zverejnenie kúpnej zmluvy
V sledovanom období viedol úrad na základe návrhu konanie o ochrane osobných údajov vo veci
podozrenia z neoprávneného spracúvania osobných údajov, ku ktorému malo dôjsť zverejnením
darovacej zmluvy obsahujúcej osobné údaje dotknutej osoby.
Prevádzkovateľ sa odvolával na zákon č. 211/2000 Z. z. Nakoľko prevádzkovateľ zverejnil osobné
údaje nad rozsah, ktorý mu umožňoval predmetný osobitný zákon, úrad konštatoval porušenie
zásady zákonnosti v zmysle čl. 5 ods. 1 písm. a) Nariadenia.

42

11 OPRAVNÉ PROSTRIEDKY A ROZHODOVANIE O NICH
Voči rozhodnutiu úradu vo veci konania o ochrane osobných údajov, voči rozhodnutiu o uložení
pokuty, ako aj voči rozhodnutiu o nesprístupnení informácie resp. rozhodnutiu o nesprístupnení
informácie sčasti možno podať opravný prostriedok – rozklad, pričom sa subsidiárne uplatňujú
ustanovenia o opravných prostriedkoch stanovené v správnom poriadku. O podaných opravných
prostriedkoch rozhoduje predsedníčka úradu na základe odporúčaní rozkladovej komisie, pričom
podávateľ rozkladu môže tento rozšíriť alebo doplniť o ďalší návrh alebo o ďalšie body v lehote
určenej na podanie rozkladu.
Predsedníčke úradu bolo v sledovanom období predložených 36 rozkladov na rozhodnutie.
V sledovanom období z nich rozhodla v 17 prípadoch ako odvolací orgán.
Z celkového počtu predložených rozkladov bolo 27 podaných proti rozhodnutiu o uložení pokuty,
prípadne nimi bolo uložené aj opatrenie aj pokuta; z nich v sledovanom období bolo rozhodnutím
vybavených 13 a z nich pokiaľ ide o výšku pokuty v 4 rozhodnutiach sa výška pokuty potvrdila,
v 7 sa rozhodnutie prvostupňového orgánu zrušilo a vec sa vrátila na nové konanie a v 2 prípadoch
sa prvostupňové rozhodnutie zmenilo, pokiaľ ide o výšku pokuty.
Z celkového počtu predložených rozkladov bolo 5 proti rozhodnutiu o zastavení konania, z nich
v sledovanom období bolo rozhodnuté v 3 veciach pričom dva krát sa rozhodnutie prvostupňového
orgánu potvrdilo a raz zrušilo.
Z celkového počtu predložených rozkladov bol 1 rozklad podaný proti rozhodnutiu o neuložení
opatrenia a pokuty, ktorý bol v sledovanom období aj vybavený; predsedníčka úradu rozhodnutie
prvostupňového orgánu potvrdila.
Z celkového počtu predložených rozkladov bol podaný 1 rozklad proti rozhodnutiu o uložení
opatrenia, 1 rozklad bol podaný oneskorene a následne bol posúdený ako podnet na preskúmanie
rozhodnutia o uložení opatrení na odstránenie zistených nedostatkov a príčin ich vzniku mimo
odvolacieho konania a 1 rozklad smeroval proti rozhodnutiu o uložení opatrení a neuložení
pokuty. Vo všetkých troch rozkladoch predsedníčka úradu rozhodla až v roku 2020.
Rozhodovanie v druhom stupni sa dotýka aj rozhodovacej činnosti úradu ako povinnej osoby
podľa zákona č. 211/2000 Z. z., v ktorom úrad buď požadovanú informáciu sprístupní alebo vydá
rozhodnutie o nesprístupnení informácie resp. rozhodnutie o nesprístupnení informácie sčasti.
V sledovanom období nebol predsedníčke úradu doručený žiadny takýto rozklad.
Účastník správneho konania môže voči právoplatnému rozhodnutiu predsedníčky úradu podať
žalobu o preskúmanie zákonnosti rozhodnutia. V rámci vecnej a miestnej príslušnosti tieto úrad
prejednáva na Krajskom súde v Bratislave.

43

12 EURÓPSKY
A MEDZINÁRODNÝ
OCHRANY OSOBNÝCH ÚDAJOV

LEGISLATÍVNY

BALÍK

12.1 Legislatívny proces na úrovni EÚ
Po prijatí Nariadenia a smernice 2016/680 EK predložila dňa 10. januára 2017 návrh nariadenia
o rešpektovaní súkromného života a ochrane osobných údajov v elektronických komunikáciách
a o zrušení smernice 2002/58/ES (smernica o súkromí a elektronických komunikáciách) s cieľom
zabezpečiť súlad s jednotným prístupom k ochrane osobných údajov v celej EÚ. Návrh nariadenia
e-privacy bude vo vzťahu k Nariadeniu lex specialis. Z tohto dôvodu je Úrad spolu-gestorom
v legislatívnom procese prijímania návrhu nariadenia e-privacy na európskej úrovni.
Cieľom návrhu nariadenia e-privacy je zabezpečiť prísne pravidlá ochrany súkromia pre
používateľov elektronických komunikačných služieb a rovnaké podmienky pre všetkých
účastníkov trhu. Údajmi elektronických komunikácií sa rozumie ich obsah, ako napr. obsah
súkromných správ, ale aj metaúdaje, ktoré zahŕňajú napr. volané čísla, navštívené internetové
stránky, zemepisnú polohu, časové údaje volania alebo správy.
Európsky parlament prijal stanovisko k návrhu nariadenia e-privacy dňa 26. októbra 2017.
Súbežne prebiehali rokovania zástupcov jednotlivých vlád v Rade EÚ, ktorá neprijala spoločnú
dohodu o texte. Fínske predsedníctvo Rady EÚ predložilo na konci svojho mandátu v decembri
2019 správu o dosiahnutom pokroku. Táto správa poukazuje okrem iného na problematické –
otvorené ustanovenia návrhu nariadenia e-privacy. Ide napríklad o určenie pôsobnosti návrhu
nariadenia e-privacy a Nariadenia tak, aby toto prepojenie bolo technologicky neutrálne a súčasne
jasné z právneho hľadiska; hranice medzi dôvodmi spracúvania elektronických komunikačných
údajov a právom na súkromie vrátane dôvernosti komunikácie; začlenenie špecifických
ustanovení o ochrane detí pred ich zneužívaním do návrhu nariadenia e- privacy alebo prijatie
iného právneho aktu. Návrh nariadenia e-privacy zostáva predmetom pokračujúcich jednaní na
pôde EÚ s cieľom dosiahnutia dohody o jeho texte v čo najskoršom možnom termíne.

12.2 Európsky výbor pre ochranu údajov
EDPB je nezávislý orgán EÚ s právnou subjektivitou, ktorý prispieva ku konzistentnému
uplatňovaniu pravidiel ochrany údajov v celom EHP a podporuje spoluprácu medzi orgánmi pre
ochranu osobných údajov EHP.
EDPB zastupuje jeho predseda, ktorým je momentálne predsedníčka rakúskeho dozorného orgánu
Andrea Jelinek. Pozostáva z vedúceho predstaviteľa jedného dozorného orgánu každého
členského štátu EHP a EDPS. EK má právo zúčastňovať sa na činnosti a zasadnutiach výboru bez
hlasovacieho práva.
EDPB pracuje v súlade s rokovacím poriadkom, ktorý bol v hodnotenom období menený trikrát.
Činnosť EDPB je rozdelená medzi 12 expertných podskupín, ktoré sú rozdelené tematicky. Napr.
expertná skupina pre technológie, pokuty, spoluprácu, a iné. Tieto expertné podskupiny pracujú
na dokumentoch, ktorými sa napomáha ku konzistentnému uplatňovaniu Nariadenia. Úrad sa
zúčastňuje na práci 11 expertných podskupín osobnou účasťou, zasielaním písomných
pripomienok, zúčastňovaním sa na video a telekonferenciách, prípadných súvisiacich
workshopoch.
Dokumenty, na ktorých pracujú expertné podskupiny sa schvaľujú na plenárnom zasadnutí EDPB.
V hodnotenom období sa konalo 6 zasadnutí a úrad sa zúčastnil všetkých.
44

Najväčším prínosom pre verejnosť je vydávanie usmernení EDPB k rôznym otázkam.
V hodnotenom období vydal Výbor 5 usmernení, 2 po verejnej konzultácii a 3 na verejnú
konzultáciu. Usmernenia (aj iné dokumenty) sú zverejňované na webovej stránke EDPB. Úrad na
svojej webovej stránke taktiež zverejňuje tieto usmernenia v slovenskom a anglickom jazyku.
Výbor prijíma podľa čl. 71 Nariadenia vypracúva vlastnú výročnú správu.

12.3 Výbor zriadený podľa článku 93 Nariadenia
Podľa čl. 93 Nariadenia a čl. 53 smernice 2016/680 je EK oprávnená prijímať vykonávacie akty.
Výbor podľa článku 93 Nariadenia sa schádza ad hoc podľa potreby. V hodnotenom období výbor
nezasadal.

12.4 Cezhraničná výmena údajov
EÚ vytvorila celý rad európskych rozsiahlych informačných systémov a agentúr, ktorých dohľad
je zdieľaný medzi národnými orgánmi na ochranu údajov a EDPS. V záujme zabezpečenia vysokej
a konzistentnej úrovne ochrany spolupracujú vnútroštátne orgány na ochranu údajov a dozorný
úradník pri koordinácii dohľadu.
EDPS pre ochranu údajov je nezávislý dozorný orgán EÚ zodpovedný za zabezpečenie
dodržiavania základných práv a slobôd fyzických osôb, a najmä ich práva na ochranu údajov zo
strany inštitúcií a orgánov Únie. EDPS je zodpovedný za monitorovanie a zabezpečenie
uplatňovania ustanovení nariadenia 2018/1725 a akýchkoľvek ďalších aktov Únie týkajúcich sa
ochrany základných práv a slobôd fyzických osôb so zreteľom na spracúvanie osobných údajov
inštitúciou alebo orgánom Únie a za poradenstvo pre inštitúcie a orgány Únie a dotknuté osoby vo
všetkých veciach týkajúcich sa spracúvania osobných údajov.
Vnútroštátne dozorné orgány a dozorný úradník spolupracujú s cieľom zabezpečiť koordinovaný
dohľad. Na tento účel sa zástupcovia národných orgánov na ochranu údajov a dozorný úradník
pravidelne stretávajú - spravidla dvakrát ročne - s cieľom diskutovať o spoločných otázkach
týkajúcich sa dohľadu. Medzi činnosti patria okrem iného spoločné kontroly a vyšetrovania a práca
na spoločnej metodike.
Ide konkrétne o tieto skupiny:
• Rada pre spoluprácu nad Europolom,
• Spoločný dozorný orgán pre Colný informačný systém,
• Pracovná skupina SCG na koordináciu dozoru nad Schengenským informačným
systémom II,
• Pracovná skupina pre koordináciu dozoru nad Vízovým informačným systémom,
• Pracovná skupina pre koordináciu dozoru nad systémom Eurodac.
Zástupca Úradu reprezentoval Slovenskú republiku v spoločných dozorných orgánoch a skupinách
pre koordináciu dozoru pre Schengenský informačný systém II (SCG SIS II), vízový informačný
systém (SCG VIS), Eurodac (SCG Eurodac) a vo Výbore pre koordinovaný dozor (CSC).

45

12.4.1 Výbor pre koordinovaný dozor (CSC)
CSC mal svoje prvé stretnutie v decembri 2019. V článku 62 nariadenia 2018/1725 a iných
legislatívnych aktoch práva Únie sa stanovuje, že koordinovaný dozor národných dozorných
orgánov a Európskeho dozorného úradníka pre ochranu údajov prebieha v rámci EDPB. Na tento
účel je zriadený výbor pre koordinovaný dozor.
CSC sa usiluje o dosiahnutie cieľov svojich zúčastnených orgánov, z ktorých každý koná v rozsahu
svojich príslušných kompetencií a v rámci svojich povinností, s cieľom vymieňať si relevantné
informácie, vzájomne si pomáhať pri vykonávaní auditov a kontrol, skúmať akékoľvek problémy
spojené s interpretáciou alebo uplatňovaním nariadenia 2018/1725 a ostatných platných aktov
Únie, zaoberať sa problémami s výkonom nezávislého dozoru alebo s uplatnením práv dotknutých
osôb, a to v záujme hľadania harmonizovaných riešení na všetky problémy a zvyšovania
povedomia o právach na ochranu osobných údajov.
Pôsobnosť CSC sa v súčasnosti vzťahuje na informačný systém o vnútornom trhu (IMI), Eurojust
a nadchádzajúcu Európsku prokuratúru, ktorá sa očakáva v decembri 2020.

12.5 Schengenské hodnotenie
V októbri 2019 sa uskutočnilo Schengenské hodnotenie Slovenskej republiky v oblasti ochrany
osobných údajov. Tím európskych expertov vedený predsedom - zástupcom EK hodnotil stav
ochrany osobných údajov Schengenského acquis v Slovenskej republike. Počas hodnotenia experti
osobne navštívili Úrad, Úrad medzinárodnej policajnej spolupráce, Národnú ústredňu SIRENE,
ale aj medzinárodné Letisko M. R Štefánika v Bratislave. Počas prezentácií bol expertom
predstavený prístup k ochrane osobných údajov v pôsobnosti jednotlivých kontrolovaných
štátnych orgánov, pričom experti mali možnosť klásť doplňujúce otázky k prezentovaným témam.
Pri osobných návštevách inštitúcii mali experti možnosť vidieť ich fungovanie v praxi
a detailnejšie vyhodnotiť podmienky ochrany osobných údajov v rámci Schengenského acquis na
Slovensku. Spracovanie výsledkov Schengenského hodnotenia SR 2019 je ešte v procese, o riadne
prijatých a schválených záveroch bude Slovenská republika informovaná prostredníctvom správy
s výsledkami z hodnotenia.

12.6 Konzultatívny výbor k Dohovoru 108
Konzultatívny výbor založený Radou Európy k Dohovoru 108 pozostáva zo zástupcov zmluvných
strán dohovoru, ktorých dopĺňajú pozorovatelia z iných štátov (členov alebo nečlenov)
a medzinárodných organizácií. Výbor je zodpovedný za interpretáciu ustanovení a za zlepšenie
implementácie Dohovoru 108 a za zostavovanie správ, usmernení a usmerňujúcich zásad v takých
oblastiach, ako sú zmluvné ustanovenia upravujúce ochranu údajov pri prenose osobných údajov
tretím stranám, ktoré nezaručovali primeranú úroveň ochrany údajov alebo ochrany údajov
s ohľadom na biometriu, profilovanie a automatické rozhodovanie či ochrany údajov v oblasti
zdravia. Spomenuté oblasti sú len ukážkovou časťou náplne práce, ktorej sa výbor venuje. Stretnutí
konzultatívneho výboru sa pravidelne zúčastňujú aj zástupcovia úradu, či už na plenárnych
zasadnutiach alebo užších stretnutiach výboru.
Slovenská republika dňa 17.12.2019 pristúpila k Protokolu č. 223 k Dohovoru Rady Európy č. 108
o ochrane jednotlivcov pri automatizovanom spracovaní osobných údajov (Dohovor 108).
Slovensko sa tak stalo 38. krajinou, ktorá tento dodatkový protokol podpísala. Protokol má za cieľ
zmodernizovať pôvodný dokument v súlade s najnovšími poznatkami v oblasti vývoja techniky,
umelej inteligencie a IT sektora všeobecne.
46

13 STRETNUTIA S PARTNERSKÝMI DOZORNÝMI ORGÁNMI
A INÝMI SUBJEKTAMI
13.1 Erasmus for public administration
Zástupkyňa úradu sa v júli zúčastnila dvojtýždňového programu Erasmus for public
administration, ktorý sa konal v Bruseli a Luxemburgu. Program bol zameraný na oboznámenie
sa s úlohami a prácou všetkých inštitúcií EÚ ako aj poradných orgánov. Prínosnou bola prednáška
zameraná na rozhodovací proces EÚ, ktorý je dôležitý pre lepšie pochopenie úloh úradu, ktorý sa
podieľa nielen na tvorbe právnych predpisov EÚ, ale aj na ich aplikácii. Súčasťou programu bolo
aj navštívenie Súdneho dvora EÚ spolu s prednáškou od generálnej advokátky pani Sharpston,
ktorá zúčastnených previedla cyklom od podania žiadosti na Súdnom dvore EÚ až po prijatie
konečného rozhodnutia. Taktiež vysvetlila význam stanovísk generálneho advokáta a úlohu, ktorú
majú na súdnom dvore. Zástupkyňa sa zúčastnila aj simulovaného rozhodovania v Európskeho
parlamentu v postavení poslancov európskeho parlamentu a to prostredníctvom návštevy
Parlamentária, v ktorom sa aplikovali odprezentované informácie o rozhodovacom procese. Hra
bola zameraná na prijatie dvoch smerníc – smernica o spoločnom potrubí cez celú EÚ a smernica
o čipovaní. Po hre obdržali účastníci certifikáty. Najdôležitejšou časťou programu bol „job
shadowing“, ktorý zástupkyňa absolvovala u EDPS, kde sa oboznámila s úlohami EDPS a zapojila
sa do ich práce.

13.2 EDPB BCR workshop
Zástupkyňa úradu sa v júni zúčastnila v Osle na workshope, ktorý bol zameraný na schvaľovanie
záväzných vnútropodnikových pravidiel, na ktorom za zúčastnili dozorné orgány EHP. Predmetný
workshop bol skvelou príležitosťou pre získanie kontaktov na zamestnancov dozorných orgánov
iných členských krajín, ktorí s problematikou záväzných vnútropodnikových pravidiel pravidelne
pracujú a majú bohaté niekoľkoročné skúsenosti s ich schvaľovaním. Workshop tiež slúžil na to,
aby si členské štáty medzi sebou vymenili nadobudnuté skúsenosti a členským štátom, ktoré majú
skúseností s procesom schvaľovania záväzných vnútropodnikových pravidiel menej alebo
doposiaľ žiadne, odovzdali aspoň základné informácie a tipy „ako na to“ a na čo si dávať pri tomto
procese pozor.

13.3 Data protection and competitiveness in the digital age
Pod záštitou EDPS a BfDI (Der Bundesbeauftragte fűr den Datenschutz und die
Informationsfreiheit) sa uskutočnila prednáška o ochrane osobných údajov a súťažení v digitálnom
veku, na ktorej sa zúčastnila zástupkyňa úradu v júli 2019. Prednáška bola zameraná na nemecké
rozhodnutie ohľadom Facebooku a zneužitia monopolného postavenia na trhu. V panelovej
diskusii vystúpili s príspevkami predsedníčka CNIL, ICO, predseda federálnej NEM SA, EDPS
a generálny tajomník EK. Diskusia bola zameraná na vzťah súťažného práva a práva na ochranu
osobných údajov. V diskusii rečníci zdôraznili, že tento vzťah sa prehlbuje a to najmä preto, že
odkedy bolo prijaté Nariadenie, ľudia sa viac zaujímajú o ochranu osobných údajov a preto sú
schopní vidieť prepojenie aj s iným oblasťami.

13.4 EU Software and Cloud Suppliers Customer Council
Zástupkyňa úradu sa v auguste 2019 zúčastnila prvého stretnutia tejto novej platformy, ktorá je
organizovaná pod záštitou EDPS a holandského Ministerstva spravodlivosti. Cieľom stretnutí je
vyvinúť spoločnú európsku spoluprácu pri uzatváraní zmlúv a licencií medzi štátnymi orgánmi
(vrátane EU inštitúcií) a veľkými technickými gigantmi. Zástupcovia z Holandska predstavili vo
47

všeobecnosti zmluvné zmeny v časti ochrany osobných údajov, ktoré sa im podarilo vyjednať pri
uzatváraní zmluvy o využívaní služieb Microsoftu pre holandské štátne orgány. Na základe týchto
informácií a vedomostí, je možné pri uzatváraní podobných zmlúv postupovať aj v iných štátoch
EÚ.

13.5 Konferencia MyData2019
Zástupkyňa úradu sa v septembri zúčastnila v Helsinkách konferencie s názvom MyData2019.
Nosnými témami konferencie boli správa údajov a prenosnosť, technológie zvyšujúce súkromie
a dôveru, online identifikácia, kolektívne spravodajstvo - od vedy občanov po otvorené inovácie
a blockchain. Konferencia sa konala vo viacerých paneloch a priniesla mnoho zaujímavých
náhľadov na riešenie spracúvania osobných údajov za pomoci najmodernejších technológií a tiež
otvorila mnohé témy týkajúce sa právnej stránky využívania moderných technológií na
spracúvanie osobných údajov.

13.6 European Privacy Law Scholars Conference (PLSC Europe)
Predsedníčka úradu sa spolu so zástupkyňou úradu zúčastnili v októbri konferencie PLSC Europe
v Amsterdame. Počas dvoch intenzívnych dní sa na pôde Tilburskej univerzity vystriedalo
niekoľko významných rečníkov z verejného sektora aj zo súkromnej sféry. 43 workshopov, na
ktorým diskutovalo 130 registrovaných účastníkov boli zamerané na legislatívne úprav nariadenia
a smernice e-privacy, reguláciu sociálnych médií vo svetle ochrany údajov, sloboda prejavu
a mediálne zákony až po európsku demokraciu a slobodné voľby vo veku umelej inteligencie.

13.7 Cybersec CEE – Securing the world´s digital data
Zástupkyne úradu sa v októbri 2019 zúčastnili Cybersec konferencie, ktorá sa konala
v Katowiciach. Prostredníctvom tejto konferencie sa účastníčky oboznámili s vývojom najnovších
trendov v oblasti technológii a ich vplyve na ochranu osobných údajov. Prednášajúci z celého
sveta prezentovali najnovšie poznatky, pričom program konferencie bol rozdelený do niekoľkých
panelov podľa tém. Zástupkyne tiež získali niekoľko dôležitých kontaktov na kolegov, ktorí
pracujú v podobnom odvetví a ktorí sa zaujímajú o ochranu osobných údajov a kybernetickú
bezpečnosť. Súčasťou konferencie bolo aj Expo - výstava konkrétnych projektov, ktorých autori
prezentovali ich funkcie a približovali tak ich fungovanie v praxi. Tieto neoceniteľné poznatky
majú širokospektrálne využitie pri fungovaní úradu, nakoľko tieto technické riešenia sa postupne
dostávajú do praxe.

13.8 Workshop on ISO/IEC 27701 and GDPR certification
Zástupca úradu sa v novembri 2019 zúčastnil v Bruseli Workshopu on ISO/IEC 27701 and GDPR
certification, ktorý bol organizovaný pod záštitou Microsoft. Hlavné témy sa zameriavali na
základné vysvetlenie normy ISO/IEC 27701:2019 (PIMS) a jej vzťah ku globálnej regulácii
súkromia. V druhom bloku sa viedla diskusia k aplikácii pravidiel pre certifikačné a akreditačné
kritériá podľa Nariadenia a dopad na podniky. Diskusia bola vedená pravidlami Chatham House
(súbor pravidiel pre debaty a diskusné panely o kontroverzných záležitostiach tak, aby diskusia
mohla byť otvorená, bez rizika, že diskutujúci budú postihnutí za to, čo v diskusii povedali.).
Vzhľadom na krátkosť času a šírku témy neboli sumarizované závery. Účastníci workshopu boli
tak z privátneho sektora (majoritne), ako aj z národných regulačných orgánov.

48

13.9 Cyberspace 2019
Zástupkyňa úradu sa zúčastnila v novembri 2019 medzinárodnej konferencie s názvom
Cyberspace, ktorá sa konala v Brne. Konferencia bola zameraná na témy ako cookies a online
sledovanie, sloboda slova a žurnalizmus, smernica o otvorených údajoch a ďalšie. Ide o možnosť
priamej výmeny názorov medzi vnímaním ochrany osobných údajov v akademickej oblasti,
zástupcov súkromného sektora ako aj Úradu a iných štátnych orgánov. Viaceré prezentácie boli
zamerané na výskumy v oblasti osobných údajov, napríklad o vlastníctve osobných údajov alebo
problematických aspektoch smernice o otvorených údajov. Vďaka faktu, že sa táto konferencia
koná na akademickej pôde je jej prínosom slobodná výmena názorov a argumentov účastníkov.

13.10 European case handling workshop
Zástupkyňa úradu sa zúčastnila European case handling workshop, ktorý bol organizovaný po
31-krát v Bruseli pod záštitou EDPS a EDPB v novembri 2019. Na workshope sa zúčastnilo do 50
účastníkov. Workshop pozostával so 6 prezentácií a skupinových diskusií. Prednášajúci pripravili
otázky alebo prípady k prezentácii, o ktorých sa po prezentácii diskutovalo. Účastníci boli
rozdelení do 6 skupín, v rámci ktorých si vymieňali svoje názory a riešili prípady. Následne svoje
závery účastníci odprezentovali ostatným skupinám.

49

14 ZHODNOTENIE STAVU OCHRANY
V SLEDOVANOM OBDOBÍ

OSOBNÝCH

ÚDAJOV

Napriek tomu, že obdobie, za ktoré sa táto Správa o stave ochrany osobných údajov predkladá je
pomerne krátke, bolo veľmi bohaté na činnosť úradu vo všetkých smeroch, tak v počte konaní,
kontrol a tiež v práci konkrétnych zamestnancov úradu, ktorí participovali na príprave metodík
EDPB a aktívnou účasťou a zastupovaním úradu sa priamo podieľali na ich texte.
Uvedené metodiky - usmernenia sú veľmi dôležité k správnemu uplatňovaniu Nariadenia a jeho
niekedy pomerne stručný text pretavujú do konkrétnych odporúčaní a príkladov, ako je potrebné
na konkrétne články a ich praktické uplatňovanie v praxi nahliadať. S ohľadom na usmernenia
vydávané a pripravované EDPB úrad mierne utlmil svoju vlastnú metodickú činnosť nakoľko nie
je účelné, aby určitú oblasť spracúvania metodicky upravil Výbor a úrad súčasne, čo by mohlo
viesť k ich vzájomnej nesúladnosti.
Opätovne možno v sledovanom období v rámci legislatívnej činnosti úradu priznať, že mnohé
predkladané legislatívne materiály v rámci MPK nemajú potrebnú kvalitu, pokiaľ ide
o ustanovenie spracúvania osobných údajov, sú nekonkrétne a je potrebné ich znenia spresňovať
najmä pokiaľ ide o spracovateľské operácie s osobnými údajmi. Napriek tomu, že v sledovanom
období úrad uplatnil pripomienky k 19 materiálom, tak počet uplatnených zásadných pripomienok
svedčí o tom, že pri návrhu právnych noriem v kontexte ochrany osobných údajov a ich
spracúvania je úloha úradu nezastupiteľná a predkladatelia legislatívnych materiálov majú stále
v tejto oblasti nedostatky. Je však potrebné uviesť, že rok za rokom sa situácia postupne zlepšuje
a úrad je predkladateľmi legislatívnych materiálov niekedy aj iniciatívne oslovený, aby s ním boli
prediskutované niektoré otázky a nuansy budúceho návrhu legislatívneho materiálu. V rámci
legislatívnej činnosti úradu je potrebné záverom uviesť, že tak kvalita predkladaného materiálu je
veľmi dôležitá, no mnohokrát práve aj dôvodová správa k materiálu je veľmi podstatná, nakoľko
objasňuje zámer predkladateľa, ktorý je nie vždy zrejmý z materiálu samotného.
Ochrana osobných údajov patrí medzi základné ľudské práva a slobody a je garantovaná Ústavou
Slovenskej republiky, nie je to oblasť, ktorá by mala byť na okraji záujmu tak prevádzkovateľov,
ako aj štátu, ktorý ju má garantovať. Tak pre súkromný, ako aj verejný sektor sú osobné údaje
postupne cenným a niekedy jediným zdrojom zisťovania a skúmania na základe ktorého sa
„nastavujú procesy“ ekonomického a sociálneho smerovania štátu, ale aj konkrétnych
prevádzkovateľov. Osobné údaje sú tak už nielen tým, čo ľudí ako osoby identifikuje, ale sú aj
zdrojom prognóz do budúcna, je preto potrebné, aby ich spracúvanie a chápanie nebolo
degradované iba na úroveň zdroja „pre stanovenie ekonomických cieľov do budúcna“, ale boli
stále chápané ako jedinečné identifikátory viažuce sa ku konkrétnej osobe, ktoré nie je možné bez
stanovených pravidiel využívať na činnosti, na ktoré je to práve potrebné. Ich spracúvanie
a v istom smere aj vyťažovanie musí mať svoje pravidlá, musí rešpektovať ich individualitu
a nesmie skĺznuť do roviny „zdroja“, lebo tým primárne nie sú. Táto úloha vo všetkých smeroch
je pre úrad stále citeľnejšia, nakoľko aj vzhľadom na zvyšujúcu sa mieru využívania smart
technológií sa osobné údaje stávajú iba ich súčasťou a ich jedinečnosť sa postupne vytráca, tento
nesprávny trend je potrebné zastaviť, nakoľko pri správnej kooperácii všetkých zúčastnených
subjektov je možné, aby technológie napredovali a v rámci nich boli osobné údaje chránené
a spracúvané v súlade s Nariadením a zákonom. Táto symbióza však vzniká postupne, a len za
kooperácie všetkých zúčastnených strán.

50
Integritetsskyddsrapport
2020
- redovisning av utvecklingen
på it-området när det gäller
integritet och ny teknik

IMY rapport 2021:1

IMY. Integritetsskyddsrapport 2020.
Har du frågor om innehållet kontakta Integritetsskyddsmyndigheten,
telefon 08-657 61 00, e-post imy@imy.se,
eller besök www.imy.se

Innehåll
Förord............................................................................. 7

2. Inledning.................................................................. 23
2.1 Om rapporten.......................................................... 25

1. Sammanfattning, slutsatser och
rekommendationer....................................................... 9
1.1 Sammanfattning ...................................................... 10
1.1.1 Ambitiös digitaliseringspolitik såväl på
EU-nivå som nationellt ............................................ 10
1.1.2 Sexton teknikområden som påverkar den
personliga integriteten .............................................11

2.1.1 Målgrupp, syfte och innehåll........................... 25
2.1.2 Metod och avgränsningar ............................... 26
2.2 Ökad användning av data –
varför är det viktigt?....................................................... 26
2.3 Vad innebär personlig integritet och varför
är det viktigt?................................................................. 27
2.3.1 Personlig integritet – en mänsklig rättighet .... 29

1.1.3 Hur bra är integritetsskyddet idag?................. 14

2.3.2 Personlig integritet – en demokratifråga......... 29

1.1.4 Exempel på svensk forskning om
integritet och dataskydd........................................... 14

2.3.3 Personlig integritet – en hållbarhetsfråga....... 30

1.2 Slutsatser................................................................ 15
1.2.1 De flesta känner till att allt vi gör på nätet
lämnar spår – men ny teknik tar datainsamlingen
på nätet till nya dimensioner.................................... 15

2.3.4 Personlig integritet – en fråga om
individers säkerhet .................................................. 31
2.3.5 Personlig integritet – en del
av samhällets säkerhet............................................ 31

1.2.2 Med Internet of things flyttar spårningen på
nätet ut i städer och hem ......................................... 16
1.2.3 Insamling av biometrisk data ökar.................. 18
1.2.4 Höga ambitioner när det gäller datadriven
innovation behöver kombineras med kraftfulla
åtgärder för att stärka integritet och säkerhet ......... 18
1.3 Rekommendationer................................................. 19
1.3.1 Sverige behöver en integritetsskyddspolitik.... 19
1.3.2 Vidta åtgärder för att främja fortsatt
regelutveckling........................................................ 21
1.3.3 Privata och offentliga verksamheter
behöver fortsätta förbättra sitt grundläggande
dataskyddsarbete.................................................... 22

IMY | Integritetsskyddsrapport 2020

3

3. Integritetsskyddspolitiken i EU
och Sverige idag......................................................... 35
3.1 EU:s digitaliseringspolitik ........................................ 36
3.1.1 Att forma EU:s digitala framtid - EU:s
digitaliseringsstrategi............................................... 36
3.1.2 EU:s strategi för data....................................... 37
3.1.3 AI ett viktigt fokusområde för
EU-kommissionen................................................... 38
3.2 EU:s integritetsskyddspolitik – införandet av
GDPR och brottsdatadirektivet en historisk reform....... 40
3.2.1 Omfattande krav på samverkan och
harmonisering inom EU........................................... 41
3.2.2 Kommissionen menar att
harmoniseringen behöver öka ytterligare................ 41
3.2.3 Konsekvenser av kraven på
harmonisering för Sveriges del................................ 42

5. Digitalisering och teknikutveckling...................... 59
5.1 Hastigheten i teknikutvecklingen
är exponentiell............................................................... 60
5.2 Personuppgifternas livscykel.................................. 62
5.3 Teknik för att samla in data...................................... 63
5.3.1 Sensorer och sändare.................................... 65
5.3.2 Teknik för interaktion mellan
människa och dator................................................. 67
5.3.3 Internet of Things............................................ 68
5.3.4 Webbskrapning............................................... 70
5.3.5 Insamling av biometriska uppgifter................. 70
5.4 Teknik för att bearbeta och använda data............... 77
5.4.1 Artificiell intelligens......................................... 77
5.4.2 Edge computing.............................................. 81

3.3 Exempel på politik inom angränsande
lagstiftningsområden..................................................... 43

5.4.3 Den digitala annonsmarknaden och
realtidsbudgivningar................................................ 82

3.4 Sveriges digitaliseringspolitik.................................. 44

5.5 Teknik för att lagra data........................................... 86

3.4.1 Digital trygghet – en viktig del av
Sveriges digitaliseringsstrategi ............................... 44

5.5.1 Molnifiering av lagring..................................... 86

3.4.2 Särskilda insatser med fokus på
AI och öppna data ................................................... 45

5.6 Teknik för att transportera data............................... 88

3.4.3 Digitalisering av offentlig sektor ..................... 46

5.6.1 5G................................................................... 89

3.4.4 Digitaliseringspolitikens fortsatta inriktning ... 47

5.6.2 Digital kommunikationsteknik ........................ 89

3.5 Sveriges integritetsskyddspolitik............................. 48

5.7 Teknik för att säkra data.......................................... 91

3.5.1 Informations- och cybersäkerhet.................... 48

5.7.1 AI-baserad säkerhetsteknik
och edge security.................................................... 92

3.5.2 Integritetsskyddspolitiken i Sverige –
dataskyddsreformen har implementerats ............... 49
3.5.3 Regeringen har agerat på ett antal av
Integritetskommitténs förslag från 2017.................. 50

4. Vilka krav ställer regelverket på skydd
för personuppgifter?.................................................. 53

5.5.2 Edge storage och nya lagringsmedia............. 87

5.7.2 Krypteringsteknik............................................ 92
5.7.3 Teknik baserad på blockkedjor........................ 93
5.8 Teknik för att förstöra data....................................... 95
5.8.1 Teknik för att återskapa raderad
eller på annat sätt förlorad data............................... 96

4.1 Från direktiv till förordning....................................... 54
4.2 Förstärkta rättigheter och skärpta skyldigheter...... 55
4.3 EU-domstolens tolkning av förordningen................ 56
4.3.1 Flera mål rör samtycke, personuppgiftsansvar
och privatundantagets gränser................................ 57
4.3.2 Mål som rör sökmotorer.................................. 58

4

IMY | Integritetsskyddsrapport 2020

6. Hur bra är integritetsskyddet idag?...................... 97
6.1 Privata och offentliga verksamheters
arbete med dataskydd................................................... 98

Bilaga 1 – sammanfattning av centrala
regler i dataskyddsförordningen.............................117
Enskildas rättigheter har stärkts...................................118

6.1.1 Iakttagelser från nationella
integritetsrapporten 2019 med mera....................... 99

Kraven på verksamheter som behandlar
personuppgifter har ökat..............................................119

6.1.2 Iakttagelser utifrån anmälda
personuppgiftsincidenter....................................... 100

Begreppen behandling och personuppgift
är centrala i regelverket..........................................119

6.1.3 Iakttagelser utifrån inlämnade klagomål....... 101

Grundläggande principer behöver beaktas
vid all hantering av personuppgifter .......................119

6.1.4 Iakttagelser utifrån genomförd tillsyn ........... 101
6.1.5 Iakttagelser utifrån meddelade
förhandssamråd .................................................... 104

Rättsliga grunder som gör behandling av
personuppgifter tillåten.......................................... 120

6.2 Oron för hur personuppgifter används ökar ......... 105

Krav på tillräckliga säkerhetsåtgärder för
att skydda personuppgifterna................................ 120

6.3 Integritetsskyddet i lagstiftningsprocessen –
vanliga remissynpunkter ............................................ 106

Särskilt om kraven på konsekvensbedömning...... 122

6.4 Sammanfattning och slutsatser om hur bra
integritetsskyddet är idag............................................ 108

Krav på förhandssamråd....................................... 124
Krav på hantering av personuppgiftsincidenter .... 124

7. Aktuell forskning om ny teknik och
integritetsskydd........................................................ 109
7.1 Några olika svenska undersökningar och
forskningsinitiativ..........................................................110
7.1.1 Skapa förtroende och tillit - genom bland
annat verktyg för transparens och certifiering........110
7.1.2 Integritet vid användning av mobilappar.........111
7.1.3 Användning av appar inom
AdTechsektorn.......................................................112
7.1.4 Akademin utvecklar
dataskyddsutbildningar...........................................112
7.1.5 Forskning för att utveckla säkra
molntjänster och appar...........................................113
7.1.6 Internet of things, IoT......................................113
7.1.7 Artificiell intelligens, AI...................................114
7.1.8 Sammanfattning ............................................115

IMY | Integritetsskyddsrapport 2020

5

6

IMY | Integritetsskyddsrapport 2020

Förord

Sverige är ett av EU:s mest digitaliserade länder,
med ambitionen att bli bäst i världen på att använda
digitaliseringens möjligheter. Med hjälp av datadriven och
digital innovation skapas nya tjänster och funktioner som
ger värde för samhälle, miljö, företag och ökad livskvalitet
för enskilda individer.
Samtidigt skapar de enorma mängder data som samlas
hos privata och offentliga aktörer stora risker. Möjligheten
att kartlägga individer, deras rörelsemönster, preferenser,
umgänge, hälsa, ekonomi med mera skapar en
utsatthet för den enskilde.
Regeringen gav under 2019 Datainspektionen i
uppdrag att vart fjärde år redovisa utvecklingen på
it-området när det gäller frågor som rör integritet och ny
teknik. Denna rapport utgör den första redovisningen
enligt uppdraget. Eftersom Datainspektionen
den 1 januari 2021 bytt namn lämnas rapporten i
Integritetsskyddsmyndighetens (IMY:s) namn.
Regeringen är primär mottagare av rapporten, men
har aviserat att rapporten också ska ligga till grund
för en riksdagsskrivelse. Därmed är även riksdagens
ledamöter en viktig målgrupp för redovisningen. Även
andra beslutsfattare och dataskyddsombud med flera
som arbetar praktiskt med dataskydd, informations- eller
cybersäkerhet kan sannolikt ha behållning av olika
delar i rapporten.

IMY | Integritetsskyddsrapport 2020

Vår ambition är att rapporten ska bidra till utvecklingen
av Sveriges integritetsskyddspolitik. Att en sådan politik
behöver utvecklas är vår viktigaste rekommendation i
vår första redovisning till regeringen. Med den snabba
teknikutvecklingen inom till exempel Internet of things,
artificiell intelligens och en ökad insamling av biometriska
uppgifter riskerar Sverige annars att bygga in sig i
en storskalig insamling och användning av data som
är oetisk, olaglig eller på ett allvarligt sätt inskränker
kommande generationers mänskliga rättigheter.
Genomförd tillsyn och granskningar visar att många
organisationer fortfarande har grundläggande brister
i sitt dataskyddsarbete. Det medför att gapet mellan
teknikutvecklingen och integritets- och dataskyddet
riskerar att kontinuerligt öka. För en hållbar och
integritetsvänlig digitalisering behöver nu konkreta
integritetsskyddspolitiska mål och åtgärder formuleras,
vilket jag hoppas rapporten kan bidra till.

Lena Lindgren Schelin
Generaldirektör Integritetsskyddsmyndigheten
(IMY)

7

8

IMY | Integritetsskyddsrapport 2020

1. Sammanfattning,
slutsatser och
rekommendationer
Hur kan utvecklingen på it-området förstås
när det gäller frågor som rör integritet och
ny teknik? Vad har påverkat den personliga
integriteten mest de senaste åren, hur
bra är integritetsskyddet idag och vad
kommer ha störst betydelse om vi blickar
några år framåt? I detta inledande avsnitt
sammanfattar vi rapportens olika delar.
Efter sammanfattningen följer centrala
slutsatser och IMY:s rekommendationer.

IMY | Integritetsskyddsrapport 2020

9

1.1 Sammanfattning
Vi befinner oss i den fjärde industriella revolutionen.
Kärnan i den pågående teknikutvecklingen handlar
om att förmågan att skapa, använda och dela data
utvecklats. Ny teknik har på kort tid gjort det enklare
och billigare att samla in och med bland annat hjälp
av artificiell intelligens, AI, bearbeta och analysera
stora mängder data.
Inom en rad områden ger datadriven innovation
hopp om att bättre kunna möta samtidens stora
globala och nationella utmaningar och skapa ett
bättre samhälle – nu och för kommande generationer.
Genom nya sätt att resa, bo, konsumera, kommunicera
och leva kan vi bli bättre på att tillvarata och bevara
jordens resurser på ett hållbart sätt. Digitalt drivna
innovationer kring vägar, transporter och varuflöden
kan till bidra till att minska klimat- och miljöpåverkan.
Samhällsplaneringen blir mer ändamålsenlig när
funktioner som vatten- och energiförsörjning och annan
infrastruktur kan dimensioneras utifrån stora mängder
data. Även livsmedelsproduktion kan optimeras, kvalitet
och effektivitet i välfärden utvecklas och medicinsk
forskning på stora mängder patientdata användas för
att utveckla botemedel och behandlingar mot svåra
sjukdomar. Att smittspårning kan utgöra ytterligare
ett tillämpningsområde har tydliggjorts under den
pågående pandemin.
Tillgången till stora datamängder och möjligheterna
att analysera dem innebär stora möjligheter. Samtidigt
innebär den ökande insamlingen av data om vårt
beteende och rörelsemönster, dels på nätet, dels
i den fysiska världen, ofrånkomligen risker ur ett
integritetsskyddsperspektiv. Kraftfull teknik för att samla
in data ger en mängd aktörer tillgång till en mer eller
mindre fullständig bild av våra liv, våra intressen, våra
kontakter, vår hälsa och våra rörelsemönster, vanor
och beteenden.
Det finns ingen vedertagen definition av personlig
integritet, men i de statliga utredningar som gjorts på
området under de senaste decennierna återfinns en
tydlig röd tråd. Även om någon fast definition inte slås fast
i denna rapport utgår vi från en förståelse av personlig
integritet som den enskilde individens rätt till privatliv och
möjlighet till självbestämmande i det digitala samhället.
Med utgångspunkt i IMY:s uppdrag ligger fokus här
enbart på personlig integritet i bemärkelsen skyddet av
personuppgifter, även om integritetsbegreppet i vidare
mening också kan omfatta skydd mot andra typer
av godtyckliga intrång.

10

Kärnan i rätten till privatliv handlar här om rättigheten
att även i digitala miljöer kunna ha privata förehavanden
och kommunicera förtroligt utan att bli kartlagd, spårad
eller övervakad – vare sig av myndigheter eller av globala
storföretag. I möjligheten till självbestämmande ingår
att själv kunna kontrollera vem som använder digitala
uppgifter som rör en själv och för vilka syften. Ingen
av dessa rättigheter är absolut, vilket sannolikt är en
förklaring till att lagstiftaren inte tydligt har definierat
begreppet personlig integritet.
Rätten till privatliv är en grundläggande mänsklig
rättighet, men också i hög grad en demokratifråga
eftersom det är svårt att utöva andra grundläggande
rättigheter som åsikts-, yttrande- och organisationsfrihet
om vi inte vet om vi övervakas och av vem. Ett gott
integritetsskydd har också stor betydelse för individers
säkerhet. I synnerhet om personuppgifter hamnar i
orätta händer kan det innebära konkreta risker för den
enskilde. Ett gott integritetsskydd har betydelse också för
Sveriges säkerhet. Omfattande läckage av uppgifter till
främmande makt eller andra antagonistiska aktörer kan
utnyttjas som ett geopolitiskt maktmedel och påverka
Sveriges säkerhetsskydd.

1.1.1 Ambitiös digitaliseringspolitik
såväl på EU-nivå som nationellt
Inom EU har viktiga initiativ tagits de senaste åren
för att möta den snabba tekniska utvecklingen och
ökande insamlingen och delningen av personuppgifter.
Den viktigaste integritetsstärkande reformen är att
dataskyddsförordningen, GDPR, infördes som lag i EU:s
medlemsstater och ett direktiv på det brottsbekämpande
området, som implementerades i svensk rätt genom
brottsdatalagen och brottsdataförordningen, trädde i
kraft under 2018.
Dataskyddsförordningen innehåller förstärkta rättigheter
för enskilda individer, som ska kunna utöva insyn och
ha kontroll över sina personuppgifter. Samtidigt innebär
förordningen på en rad områden skärpta skyldigheter
för verksamheter som hanterar personuppgifter.
Skyldigheterna för verksamheterna sammanfattas i
förordningens sex grundläggande principer om laglighet,
korrekthet och öppenhet, ändamålsbegränsning,
uppgiftsminimering, riktighet, lagringsminimering samt
integritet och konfidentialitet. Är inte de grundläggande
principerna beaktade, eller om rättslig grund saknas,
kan man utgå från att personuppgiftsbehandlingen
inte är laglig. Förordningen innehåller också helt nya
verktyg för korrigerande befogenheter, bland annat
kraftfulla sanktionsavgifter.

IMY | Integritetsskyddsrapport 2020

Genom dataskyddsförordningen inrättades också den
Europeiska dataskyddsstyrelsen, EDPB. Styrelsen
beslutar om yttranden och vägledningar men har även
mandat att fatta beslut i gränsöverskridande ärenden.
Styrelsens mandat är omfattande, både på policynivå
och operativt. I praktiken har en stor del av den
nationella suveräniteten när det kommer till tolkning och
tillämpning av dataskyddsregleringen samt praxisbildning
överlämnats till EDPB.
I sin tvåårsutvärdering av dataskyddsförordningen
bedömde EU-kommissionen att reformen uppfyllt det
övergripande målet att stärka skyddet av den enskildes
rätt till skydd av personuppgifter. Samtidigt understryker
kommissionen att det behövs ökade ansträngningar,
bland annat för att medborgarnas kontroll över deras
egen data ska bli reell. Att stärka enskildas rättigheter
behöver bland annat ske när det gäller tillgång till och
användning av data, till exempel rätten till information och
rätten till radering av data. Kommissionen menade också
att harmoniseringen mellan länderna har ökat, men
att det fortfarande behövs en mer enhetlig tillämpning
i hela unionen.
EU har höga ambitioner på digitaliseringsområdet
för de kommande åren. I februari 2020 presenterade
EU-kommissionen tre strategiska dokument som anger
inriktningen för EU:s digitala framtid: en övergripande
digitaliseringsstrategi, en datastrategi och en vitbok
om AI. Genomgående innehåller dokumenten en
kombination av å ena sidan offensiva satsningar
och investeringar för att bli världsledande på att dra
nytta av teknikens fördelar, å andra sidan åtgärder
för att fortsätta stärka och säkerställa medborgarnas
rättigheter. Konkreta åtgärder för att höja säkerheten
och skydda enskilda individers fri- och rättigheter
presenterades också i den nya cybersäkerhetsstrategi
som kommissionen lade fram i december 2020.
Datastrategin innehåller åtgärder för att utveckla
ett rättsligt ramverk kring dataanvändning, ökade
investeringar för att stärka kapaciteten att använda data,
åtgärder för att stärka individers möjlighet att kontrollera
deras egna data samt åtgärder för att möjliggöra
gemensamma europeiska datautrymmen.
Vitboken om AI anger målsättningen att EU ska bli
världsledande på AI-teknik, samtidigt som medborgarnas
rättigheter säkras. Offensiva satsningar och kraftigt
ökade investeringar ska kombineras med ett intensifierat
arbete för att tydliggöra ett etiskt och rättsligt
ramverk. Som ett första steg i att utveckla det rättsliga
ramverket har ett antal etiska principer för användning
av AI utarbetats.

IMY | Integritetsskyddsrapport 2020

Även på nationell nivå har digitaliseringspolitiken fått en
tydlig prioritering de senaste åren, bland annat genom
framtagandet av en nationell digitaliseringsstrategi
och en nationell inriktning för AI. Sverige ska enligt
regeringens digitala strategi vara bäst i världen på att
ta tillvara digitaliseringens möjligheter. Genom delmålet
digital trygghet har Sveriges digitaliseringsstrategi en
liknande ansats som EU-kommissionens, nämligen
att satsningar på innovation och datadriven utveckling
behöver kompletteras med åtgärder för att möta de
risker som uppstår när allt fler saker kopplas upp och vi
tillbringar allt mer av vår tid i digitala miljöer.
Den nationella inriktningen för AI anger att Sverige
ska vara ledande i att ta tillvara möjligheterna som
användning av AI kan ge. I den nationella inriktningen
konstaterar regeringen att hur olika aktörer förmår
omsätta dataskyddsförordningen i sina respektive
verksamheter kommer att ha betydelse för hur väl
Sverige förmår ta hand om potentialen och hantera
riskerna med AI.
Sedan 2018 har regeringen gett olika myndigheter en
rad särskilda uppdrag för att främja Sveriges förmåga att
använda AI, skapa och använda öppna data och fortsätta
digitalisera den offentliga sektorn. Även avseende
informations- och cybersäkerhet har en nationell strategi
utarbetats och en rad åtgärder vidtagits. Ännu saknas
dock mer konkreta politiska mål och åtgärder som bygger
vidare på dataskyddsreformens intentioner och ger en
tydlig inriktning för utvecklingen av Sveriges arbete med
integritets- och dataskydd.

1.1.2 Sexton teknikområden som
påverkar den personliga integriteten
I rapporten beskriver vi sexton olika
teknikutvecklingsområden som tillsammans bidrar
till utveckling och Sveriges förmåga att ta tillvara
digitaliseringens möjligheter, men samtidigt haft
stor betydelse för den personliga integriteten. Vi
bedömer att flera av områdena också kommer ha en
avgörande påverkan på integritetsskyddet under de
kommande åren.
Teknikområdena hänger nära samman, inte minst
eftersom utveckling inom ett område många gånger
har förstärkt och snabbat upp utvecklingen inom andra
områden. Vi har dock i rapporten valt att dela upp
teknikområdena i teknik för att samla in, bearbeta och
analysera, lagra, transportera, säkra och förstöra data.

11

Många av de teknikutvecklingsområden som beskrivs
i rapporten utvecklas exponentiellt, vilket förenklat
innebär att kapaciteten fördubblas ungefär vartannat
år. Innovation möjliggör nya innovationer och skapar ett
slags ”ränta på ränta-effekt” som accelererar tempot
i teknikutvecklingen. Till följd av den exponentiella
utvecklingen beräknas de kommande 100 åren motsvara
20 000 år av teknikutveckling.

1.1.2.1 Ny teknik för att samla in data
Det övergripande teknikutvecklingsområde som sannolikt
påverkat den personliga integriteten allra mest de
senaste åren är den ökande insamlingen av data om vårt
beteende och rörelsemönster, dels på nätet, dels i den
fysiska världen. Ekonomiska och affärsmässiga intressen
har varit en viktig drivkraft för utvecklingen då det finns
goda möjligheter att tjäna pengar på data. Ny teknik för
att samla in data ger en mängd aktörer tillgång till en
fullständig bild av våra liv, våra intressen, våra kontakter,
vår hälsa, våra rörelsemönster, vanor och beteenden.
Risker för den enskilde individen med den ökande
datainsamlingen handlar bland annat om att det blir allt
svårare att upptäcka, kontrollera eller välja bort att data
om oss samlas in. Det faktum att uppgifter delas mellan
olika aktörer på ett sätt som ofta är svåröverblickbart
både för den enskilde individen och för verksamheterna
som delar data gör integritetsriskerna större. Det
finns också en risk för ändamålsglidning, det vill säga
att uppgifterna används för andra ändamål än de
ursprungligen samlats in för.
Centralt i utvecklingen av teknik för att samla in data är
att sensorer och sändare utvecklas mot att bli allt mindre
men samtidigt mer kraftfulla. Som exempel kan nämnas
kroppsnära teknik som pulsklockor och träningsarmband
och geospatial teknik för positioneringsdata.
Ytterligare ett område där teknikutvecklingen gått
snabbt framåt de senaste åren handlar om nya former
för interaktion mellan människa och dator. På kort tid har
röststyrningsteknik fått ett brett genomslag och spridits
från mobiltelefoner och datorer till bland annat bilar,
klockor, hörlurar och olika smarta prylar i hemmet som
till exempel TV-apparater. Även teknik för avläsning av
fingeravtryck och ansiktsigenkänning utvecklas snabbt.

12

Utvecklingen inom Internet of things, IoT, utgör ett
särskilt riskområde ur ett integritetsperspektiv. IoT avser
apparater, maskiner och fordon som har inbyggd teknik
och internetuppkoppling, men typiskt sett inte ses som
datorer. Det kan vara vardagsföremål som vitvaror,
termostater, belysning, TV-apparater, elektroniska
lås och larm, kläder eller bilar, men också utrustning
i industri, infrastruktur eller vården. Utvecklingen går
mot att IoT används inom allt fler samhällsområden
och på allt fler geografiska platser för att samla in data.
En stor andel IoT-enheter har visat sig ha bristande
säkerhet. Forskare har till exempel visat hur man kan ta
kontroll över en modern bil via ett trådlöst nät, eller via
fjärrstyrning manipulera en pacemaker eller insulinpump.
Med teknik för webbskrapning som kombineras med
artificiell intelligens, AI, är det förhållandevis enkelt att
samla in och bearbeta mycket stora informationsmängder
från nätet, exempelvis från sociala medier.
Kännetecknande är ofta att informationsmängderna blir
så stora att det blir oöverblickbart och kräver AI-teknik
för bearbetning.
En särskild typ av datainsamling som i ökande
utsträckning används inom allt fler samhällsområden
handlar om insamling av biometriska uppgifter.
Biometri innebär att mäta kroppens egenskaper (till
exempel hand- eller fingeravtryck, mönster i ögats
iris, ansikts- eller kroppsform och röstavtryck) eller
individers beteenden (till exempel gångstil, rörelse- och
talmönster, handstil, ansiktsuttryck och sömnmönster)
för att verifiera, autentisera eller identifiera individer.
Användning av biometriska uppgifter kan skapa ökad
bekvämlighet, snabbhet och säkerhet. Samtidigt medför
den ökande användningen av biometriska uppgifter
betydande integritetsrisker. En av de främsta riskerna
handlar om att biometriska data (till skillnad från till
exempel lösenord eller passerkort) inte kan bytas ut om
uppgifterna skulle hamna i orätta händer. De biometriska
uppgifterna är beständiga, vilket gör en integritetsförlust
svår att reparera.

IMY | Integritetsskyddsrapport 2020

1.1.2.2 Ny teknik för att bearbeta och
analysera data
De ökade möjligheterna att samla in data skulle i
praktiken vara värdelösa om inte tekniken för att
bearbeta och använda uppgifterna också tagit stora
utvecklingssprång. Utvecklingen av artificiell intelligens
(AI) har därför haft avgörande påverkan på den
personliga integriteten under de senaste åren. De möjliga
nyttorna med AI är stora och den outnyttjade potentialen
fortfarande stor. I dagsläget uppges ungefär fem procent
av svenska företag och tio procent i offentlig sektor
använda AI i sina verksamheter.
Samtidigt innebär AI integritetsrisker för den enskilde
i form av bland annat bristande transparens,
diskriminering, försvårat ansvarsutkrävande, missbruk
och fientlig användning. Särskilda risker finns vid
automatiserade processer i beslutsfattande, när ett
beslut kan få stora konsekvenser för den enskilde.
Ett av de områden där den omfattande AI-bearbetningen
av stora datamängder blir allra mest uppenbar för
många människor är den digitala annonsmarknaden. De
komplexa och icke transparenta processerna som kan
inkludera hundratals aktörer gör det i praktiken omöjligt
för den enskilde att utnyttja sina rättigheter, till exempel
att få information raderad. Affärsmodellerna gör det i
praktiken också mycket svårt för företagen att ha kontroll
och uppfylla sina skyldigheter när det gäller enskildas
rättigheter. Såväl norska som brittiska myndigheter har
i färska analyser kommit till slutsatsen att stora delar
av den digitala annonsmarknaden systematiskt bryter
mot dataskyddslagstiftningen.

1.1.2.3 Ny teknik för att lagra, säkra och
transportera data
I takt med att insamlingen och bearbetningen av data blir
allt mer omfattande och sofistikerad växer också kraven
på lagringskapacitet. Den teknik som hittills svarat väl
mot de stora behoven av lagringskapacitet är avancerad
molnlagring. En utmaning med bearbetning eller lagring
i molntjänster är att marknaden för molntjänster idag
domineras av amerikanska aktörer vilket kan medföra att
lagringen, efter EU-domstolens avgörande i juli 2020 i
det så kallade Schrems II-målet, inte är laglig.

Ett utvecklingsområde som kan innebära fördelar ur ett
integritetsperspektiv handlar om var data bearbetas – i
centrala datacentra och serverhallar eller lokalt. Teknik
för edge computing medför att bearbetning av data nu
allt oftare kan ske lokalt, i uppkopplade enheter med låg
kapacitet eller i lokala servrar. Detta innebär att data i
mindre utsträckning behöver transporteras och delas,
vilket kan skapa bättre kontroll. Med utvecklingen inom
IoT ökar också behovet av lagring och säkring direkt
i enheterna utan att behöva transportera data i nätet.
Sådan teknik benämns ofta edge storage och edge
security, det vill säga att personuppgifter kan lagras
och säkras direkt i de lokala enheter där de samlas in,
exempelvis i en privatpersons smarta mobiltelefon.
En ökad insamling och förmåga att bearbeta och
använda data ställer också helt nya krav på infrastruktur
och teknik för att transportera stora datamängder. 5G
är nästa generation av mobila nätverk med extremt hög
kapacitet för att transportera data. För EU-kommissionen
är utvecklingen mot 6G redan en prioriterad fråga. Ett
centralt användningsområde för 5G och 6G kommer
att vara IoT med till exempel uppkopplade enheter i
industrin och i smarta städer. En integritetsrisk kopplat
till 5G handlar om att geografisk positionering kommer
vara möjligt med mycket med större precision än idag.
Ett annat exempel på integritetsrisker som 5G medför är
kopplat till en ökad insamling av högupplöst bildmaterial.
Möjligheten att utan fördröjning överföra stora
mängder högupplösta bilder kommer sannolikt utgöra
en pådrivande faktor för en ökad direkt och indirekt
insamling av biometrisk data.
Andra former av digital kommunikationsteknik som
utvecklas tar sikte på kommunikation på nära avstånd, till
exempel mellan enheter i ett och samma rum eller i chip
som kan monteras i prislappar.
Utvecklingen med fler uppkopplade enheter och
ökad molnlagring har ökat antalet möjliga vägar för
angripare att komma åt system, nät, datorer, enheter
eller servrar. En ökad hotbild har drivit på utvecklingen
av ny säkerhetsteknik som till exempel automatiserade
säkerhetslösningar baserade på AI. Även nya och
fler lättanvända krypteringslösningar har utvecklats
de senaste åren. Rätt använd kan den nya tekniken
stärka integritetsskyddet.

En konsekvens av att lagringskapaciteten har ökat och
att kostnaderna för lagring minskat är att incitamenten att
förstöra data minskat. Tidigare förstördes gammal data
för att hushålla med lagringsutrymme och göra plats för
ny. Inom övriga områden har teknikutveckling inom ett
område drivit på utvecklingen inom andra områden. När
det gäller teknik för att förstöra data har utvecklingen
snarast gått i motsats riktning, och väsentligt större fokus
har lagts på ny teknik för att återskapa raderad data, än
teknik för att permanent förstöra den.

IMY | Integritetsskyddsrapport 2020

13

1.1.3 Hur bra är integritetsskyddet idag?
I rapporten görs ett antal övergripande iakttagelser
utifrån Integritetsskyddsmyndighetens, IMY:s, olika
verksamhetsområden efter de första drygt två och ett
halvt åren sedan dataskyddsreformen genomfördes.
Ett år efter att dataskyddsförordningen trädde i
kraft genomförde IMY en undersökning av hur
långt dataskyddsarbetet kommit i svenska företag,
myndigheter och andra organisationer. Resultatet visade
att de flesta fått grundläggande strukturer och rutiner
på plats, men att det fortfarande i många verksamheter
saknades ett systematiskt och kontinuerligt arbete.
Branscher som hade större utmaningar var generellt
kommuner och regioner, transportsektorn, hotell- och
restaurangbranschen samt småbolag med mindre än 10
anställda. Genomgående beskrev företag, myndigheter
och andra organisationer att de största utmaningarna
i dataskyddsarbetet handlade om att få till fungerande
processer i det löpande arbetet och att tolka regelverket.
IMY:s övergripande bedömning är att det nu, två
och ett halvt år efter att dataskyddsförordningen
trädde i kraft, fortfarande i många verksamheter finns
omfattande brister som rör grundläggande skyldigheter
i dataskyddsarbetet. De närmare 500 sanktionsavgifter
som hittills utfärdats inom EU visar att de vanligaste
överträdelserna handlar om att de grundläggande
principerna inte följs, att rättslig grund för behandlingen
saknas, att enskildas rättigheter inte hanteras som de
ska eller att säkerhetsåtgärderna varit otillräckliga.
Även de cirka 7 500 klagomål som skickats in till IMY ger
bilden av att det finns återkommande brister kring rättslig
grund, enskildas rättigheter och säkerhetsåtgärder.
Ungefär en fjärdedel av alla klagomål handlar om de
rättigheter som förordningen ger medborgarna. Den
vanligaste rättigheten som berörs i klagomålen är rätten
till radering och därefter rätten till information. Andra
vanliga klagomål handlar om bristande säkerhet eller att
medborgare ifrågasätter om verksamheterna har rätt att
hantera personuppgifter på det sätt de gör, det vill säga
om det finns rättslig grund.
Omkring 11 000 personuppgiftsincidenter har hittills
anmälts i Sverige sedan dataskyddsförordningen trädde
i kraft. En viktig slutsats från anmälningarna är att
många incidenter orsakas av den mänskliga faktorn. Det
accentuerar behovet av att relevanta it-säkerhetsåtgärder
kompletteras med organisatoriska åtgärder i form av till
exempel löpande utbildning och andra åtgärder för att
öka kunskapen och medvetenheten hos medarbetarna.

14

Bland de förhandssamråd som inkommit till IMY
återfinns flera där verksamheten önskar använda teknik
för ansiktsigenkänning och biometriska uppgifter.
Totalt sett är det dock få verksamheter som begärt
förhandssamråd, vilket tyder på att åtgärden att
genomföra konsekvensbedömningar behöver öka.
En av de mest centrala och mest frekvent
återkommande synpunkterna i de remisser IMY
svarat på under de senaste åren har rört behovet
av att tidigt i lagstiftningsarbetet göra en ingående
integritetsskyddsanalys. Ju mer genomarbetad nationell
lagstiftning som kompletterar dataskyddsförordningen är,
desto enklare blir det för företag, myndigheter och andra
organisationer att tolka och tillämpa dataskyddsreglerna.
Vi får då också en lagstiftning som är homogen och
heltäckande och ger verksamheterna det stöd de
behöver för sin personuppgiftshantering.

1.1.4 Exempel på svensk forskning om
integritet och dataskydd
I rapporten ges några exempel på färsk eller pågående
svensk forskning inom integritet och dataskydd.
Forskningen har identifierat flera riskområden när det
gäller personlig integritet, bland annat när det gäller AI.
Identifierade problemområden med AI handlar bland
annat om risken för partisk AI och missbruk men också
att säkerställa ansvarsfrågor och transparens.
Inom akademin finns också ett antal pågående
projekt och initiativ som på olika sätt syftar till att höja
integritetsskyddet. Ett område som flera lärosäten
forskar om är transparens och nya verktyg för att
öka användarnas kunskap om och kontroll över vilka
personuppgifter som samlas in och används – av
vem, på vilket sätt samt eventuella konsekvenser av
användningen. Integritet vid användning av appar
har stått i fokus i flera studier. När det gäller inbyggt
dataskydd och dataskydd som standard har forskare
arbetat fram onlineutbildningar i dataskydd, bland
annat en med särskilt inriktning mot inbyggt dataskydd.
Forskning pågår också för att utveckla säkra molntjänster
och höja säkerheten i IoT.

IMY | Integritetsskyddsrapport 2020

1.2 Slutsatser
Det är en sliten formulering att teknikutvecklingen går
snabbt. Likväl är det – i beskrivningen av utvecklingen på
it-området när det gäller frågor som rör integritet och ny
teknik – en helt avgörande utgångspunkt som behöver
ligga till grund för alla efterföljande, mer detaljerade
slutsatser och rekommendationer.
Det finns en mängd svåra och angelägna dagsaktuella
frågor i dataskyddsarbetet. Många organisationer
uppvisar fortfarande brister i de grundläggande
skyldigheter som införts genom dataskyddsförordningen.
Att tolka och tillämpa regelverket utmanar företag
och andra verksamheter, dataskyddsombud och
andra som arbetar praktiskt med dataskydd samt
dataskyddsmyndigheterna runt om i Europa. Några
exempel på utmaningar som varit särskilt aktuella
under 2020 är hur tredjelandsöverföringar (det vill säga
överföring av personuppgifter till länder utanför EU/EES)
ska hanteras efter EU-domstolens avgörande i Schrems
II-målet och olika frågor som aktualiserats med anledning
av den pågående Covid 19-pandemin.
Med exponentiell utveckling följer också – om inte
riskreducerande åtgärder vidtas – exponentiellt ökande
integritetsrisker. I exponentiella utvecklingsprocesser
finns alltid en risk att vi tillmäter kortsiktiga frågor
oproportionerligt stor betydelse och att de steg och mått
som tas för att motverka risker är ”linjära”.
Mot denna bakgrund är ambitionen här inte primärt
att beskriva frågor som i nuläget står högt på många
dataskyddspraktikers agenda utan att peka på större
och mer övergripande slutsatser och iakttagelser. Dessa
ligger sedan till grund för de rekommendationer som
rapporten utmynnar i.

1.2.1 De flesta känner till att allt vi gör
på nätet lämnar spår – men ny teknik
tar datainsamlingen på nätet till nya
dimensioner
Att så gott som allt vi gör online lämnar spår och
kan kartläggas förvånar knappast någon längre.
För många människor i västvärlden är den digitala
annonsmarknaden sannolikt det område där
omfattningen (och hastigheten) i den datainsamling som
idag sker på nätet blir som mest uppenbar. Utvecklingen
av AI har varit en viktig möjliggörare. Ekonomiska
drivkrafter har också spelat stor roll och möjligheterna
att tjäna pengar på data har lett till framväxten av nya
affärsmodeller som i stor utsträckning bygger på en
ökad insamling och bearbetning av data. Vi har vant oss
vid att en viss sökning på internet, ett besök på en viss
webbsida eller nedladdning av en viss app strax efteråt
resulterar i att annonser på samma tema syns i våra
digitala flöden. Även om personaliserad marknadsföring
på nätet för en del skapar en olustkänsla, har det blivit en
del av vår digitala vardag.
Samtidigt är det viktigt att understryka, att även om vi
vant oss vid att vara föremål för omfattande spårning
på nätet betyder det inte att databehandlingen är laglig.
Tvärtom har flera europeiska myndigheter kommit till
slutsatsen att en stor del av den handel med data som
sker i den digitala annonsindustrin är problematisk. Flera
myndigheter, såväl i Sverige som i andra EU-länder, har i
granskningar av den digitala annonsindustrin visat på det
stora antalet aktörer som våra personuppgifter sprids till.
Ett besök på en webbplats eller nedladdning av en app
leder många gånger till att våra personuppgifter delas
med mellan 10 och 30 andra företag utan att vi har någon
affärsmässig relation med dem.
Såväl norska som brittiska myndigheter har i
skarpa uttalanden klassat stora delar av den
digitala annonsindustrin som illegal. Den brittiska
dataskyddsmyndigheten ICO konstaterar att
datahantering som strider mot dataskyddsreglerna
genomsyrar hela branschen. Tre problemområden
pekas ut särskilt; brist på transparens, avsaknad av
rättslig grund för att behandla uppgifterna och bristande
säkerhet. Omfattningen av skapandet och delandet av
konsumentprofiler är oproportionerlig, inkräktande och
oriktig – särskilt som många användare är omedvetna
om att processerna sker. Komplexiteten och de många
aktörerna gör det svårt även för verksamheterna själva
att fullt ut överblicka vem som tar del av vilken data.
Att säkerställa tillräckliga säkerhetsåtgärder är därmed
problematiskt, särskilt när personuppgiftsbehandlingen
involverar känsliga eller särskilt integritetskänsliga
personuppgifter.

IMY | Integritetsskyddsrapport 2020

15

Det finns tydliga tecken på att negativa konsekvenser
av den omfattande datainsamlingen som sker på nätet
blivit en allt viktigare fråga för människor i Sverige
under de senaste åren. Allt fler känner oro för hur deras
personuppgifter hanteras och allt fler vidtar åtgärder för
att skydda sina personuppgifter, eller avstår helt från
att använda digitala tjänster som upplevs som osäkra.
Ändå är magnituden och de potentiella konsekvenserna
av hittills genomförd, men framför allt pågående
och kommande, datainsamling svår att kontrollera
och överblicka.
Ett start-upbolag som erbjuder en app-lösning till
brottsbekämpande aktörer är ett tydligt exempel på hur
ny teknik tar datainsamlingen på nätet till nya nivåer.
Företaget har med webbskrapningsteknik byggt upp en
databas med tre miljarder ansiktsbilder som hämtats
från bland annat sociala medier. Med hjälp av AI och
ansiktsigenkänningsteknik är det möjligt att ta en bild av
en person, matcha den mot databasen och få veta vem
personen är och få tillgång till all information som finns
tillgänglig på nätet om personen i fråga.
Sammanfattningsvis har utvecklingen av AI under de
senaste åren bidragit till en kraftigt ökad insamling av
data om vårt beteende på nätet som i grunden påverkat
den personliga integriteten. Att vi vant oss vid att
vara föremål för omfattande spårning på nätet är inte
synonymt med att den omfattande insamlingen och
bearbetningen av data som sker är laglig.
Ur den enskilda individens perspektiv är ett centralt
problem att möjligheterna att med AI-teknik bearbeta
och samköra stora mängder data gör att information
som ursprungligen inte är särskilt känslig – kanske
inte ens utgör personuppgifter – i kombination med
andra datamängder kan ändra karaktär och bli väldigt
integritetskränkande. Det blir därmed allt svårare
för enskilda att själva värdera känsligheten i en
viss information.
Genom allt större möjligheter att indirekt identifiera
individer i stora datamängder utökas också
integritetsskyddsområdet. Etiska frågor om
personlig integritet och praktisk tillämpning av
dataskyddsregelverken kan därför under kommande
år behöva beaktas även på områden och i frågor som
vid första anblick inte alls handlar om behandling
av personuppgifter.

16

Ett annat dilemma är att bulken av all information som
samlas in är information som finns öppet tillgänglig på
nätet, inte sällan uppgifter som vi själva offentliggjort.
I mindre mängder är uppgifterna ofta harmlösa, men
när informationsmängderna ökar exponentiellt ökar
också integritetsriskerna i samma takt. Slutligen
ökar integritetsriskerna av det faktum att uppgifter
delas mellan olika aktörer på ett sätt som ofta är
svåröverblickbart för den enskilde individen.
De allvarligaste överträdelserna går sannolikt att
stävja med en kombination av kraftfull självsanering i
branschen, skärpt tillsyn och kompletterande regelverk.
Grundläggande informationssäkerhetsåtgärder är också
en viktig del av lösningen – med en höjd lägstanivå
minskar risken för felaktig hantering som beror på den
mänskliga faktorn. IMY:s bedömning är dock att problem
med olaglig datainsamling på nätet kommer att utgöra ett
bestående problem under lång tid framöver.

1.2.2 Med Internet of things flyttar
spårningen på nätet ut i städer och hem
Med bland annat hjälp av kroppsnära teknik och
geospatiala sändare har datainsamlingen kommit att
allt oftare omfatta våra rörelsemönster och beteenden
även i den fysiska världen. Till vilka adresser åker vi, hur
ofta, hur länge stannar vi, vilka andra är där samtidigt?
Utvecklingen ger en mängd aktörer tillgång till en
fullständig bild av våra liv, våra intressen, våra kontakter,
våra rörelsemönster, vanor och beteenden.
IMY:s bedömning är att Internet of things, IoT, är ett av
de utvecklingsområden som kommer ha störst påverkan
på den personliga integriteten under de kommande
åren. Att utvecklingstakten är hög när det gäller IoT
visar sig genom att det är inom det här området som
antalet patentansökningar har ökat snabbast de senaste
åren. Mellan 2016 och 2019 fyrdubblades antalet
patentansökningar som rör IoT. Kombinationen av
utveckling inom ”smarta städer” och ”smarta hem” gör
att vi omges av allt mer högpresterande – och potentiellt
integritetskränkande – teknik, såväl i det offentliga
rummet som i våra hem.
Det riktigt breda genomslaget för IoT bedöms dock
fortfarande ligga framför oss. Drygt hälften av den
svenska befolkningen uppgav 2019 att de hade en
uppkopplad sak i hemmet. När det gäller tillämpningar i
industrin och smarta städer bedöms utrullningen av 5G
(och 6G) komma ha stor betydelse för en intensifierad
användning de närmaste åren.

IMY | Integritetsskyddsrapport 2020

Tack vare sensorer och sändare som tar mindre
utrymme, men samtidigt är mer kraftfulla, har nya och
förbättrade möjligheter skapats att samla in data i alla
slags former i det fysiska rummet, i allt större volymer, i
nya format, på nya platser och i nya sammanhang. Nya
typer av sensorer och sändare kan tillsammans samla
in data över ett mycket stort fysiskt område. De kan
monteras fast på till exempel byggnader, men också
kopplas till rörliga objekt som fordon eller drönare.
Utvecklingen har kommit så långt att sensorer och
sändare bedöms kunna krympa till storleken av ett
dammkorn och kopplas ihop i nätverk av ”smart damm”
som kan flyta med strömmar och vindar. Potentialen
för utvecklingen har beskrivits som att multiplicera IoT
miljoner gånger.
En av de största riskerna med detta är att många av de
IoT-produkter som hittills utvecklats generellt har en låg
säkerhetsnivå. En begränsande faktor i sammanhanget
har sannolikt handlat om ekonomiska incitament – att
bygga in ett adekvat skydd medför kostnader som kan
upplevas som omotiverade så länge efterfrågan från
konsumenterna inte är mer uttalad. På informations- och
cybersäkerhetsområdet har flera svenska myndigheter
pekat på att brister kring IoT medför risker ur ett
säkerhetsskyddsperspektiv.
Ur ett integritetsskyddsperspektiv handlar riskerna som
följer av IoT och nätverk av uppkopplade sensorer och
sändare främst om att enskilda individer ofrånkomligen
riskerar att fångas upp och övervakas, även om det inte
är syftet med datainsamlingen. Cyberfysiska system
inom industrin eller smarta städer kommer att utgöra
komplexa nätverk av fysiska maskiner, robotsystem,
automatiserade fordon, digitala plattformar som
kontrolleras av människor i kombination med AI-baserad
mjukvara.
När mängden data som kommuniceras mellan maskiner
ökar kraftigt, finns en uppenbar risk att den indirekta
datainsamlingen ökar i motsvarande utsträckning.
Sensorer på byggnader eller bilar kan förväntas fånga
upp även ”irrelevanta” data, till exempel bilder av
personer som går över gatan. Samtidigt möjliggör 5G
positionering och bildöverföring med mycket större
precision och hastighet än tidigare nätverk. Under vissa
omständigheter kommer det vara enkelt att identifiera
enskilda individer, i synnerhet om datan samkörs med
andra typer av uppgifter.

IMY | Integritetsskyddsrapport 2020

Risken är stor att frånvaron av transparens som idag
genomsyrar den digitala annonsmarknaden och annan
handel med data på nätet sprider sig även till den
fysiska världen, till smarta hem och smarta städer.
Kännetecknande är att det i praktiken är omöjligt för den
enskilde att överblicka hur ens data behandlas och av
vem, men också svårt för de ansvariga verksamheterna
att ha full kontroll över data och ansvarsförhållanden.
Även de brister som idag finns på nätet i form av
omfattande personuppgiftsbehandling utan rättslig grund
och med bristande säkerhet riskerar att följa med ut i den
fysiska världen.
Sverige, och andra länder, kan komma att hamna i
ett läge där vi först sent i pågående digitaliseringsvåg
på allvar inser vidden av hur den personliga
integriteten påverkas – eller kommer att påverkas – av
den omfattande datainsamlingen. När funktioner
som till exempel individualiserad uppvärmning
eller avfallshantering från hushåll, nätverk av
sensorer i ett alltmer automatiserat trafiknät eller
ansiktsigenkänningsteknik i bilar för att upptäcka
rattonykterhet väl har lanserats på bred front, kan det i
praktiken vara omöjligt att återkalla eller begränsa en
omfattande datainsamling även om den konstateras vara
oproportionerlig, oriktig och integritetskränkande.
Erfarenheterna från hur datainsamlingen på nätet
utvecklats visar hur kombinationen av ekonomiska
incitament, den snabba framväxten av nya affärsmodeller
och utfasande av tidigare lösningar gör att utvecklingen
går framåt med sådan fart att politiken och lagstiftaren
har svårt att hinna med. Att ett ändamålsenligt dataskydd
byggs in redan från början i den cyberfysiska infrastruktur
som nu växer fram är därför mycket angeläget.
När organisationer samverkar och delar data kan nya
risker uppstå. Eftersom det är först i de aggregerade
datamängderna som hela riskbilden framträder behöver
arbetssätt utvecklas där organisationer gör konkreta
risk- och konsekvensanalyser både tillsammans och
var för sig. För att bygga en hållbar utveckling behöver
organisationer redan från början bygga in dataskydd som
standard och ta ansvar för säkerheten i produkterna,
både vad gäller det enskilda bidraget och aggregerade
konsekvenser av hur datan delas, förädlas och
återanvänds i kommande led.
Sammanfattningsvis kan utvecklingen beskrivas som
att den omfattande insamling av data som sker på nätet
– som de flesta i någon mån känner till och som blivit
en del av vår digitala vardag – nu flyttar ut i den fysiska
världen där den blir än svårare att upptäcka, kontrollera
och avskärma sig från. Om inte riskreducerande åtgärder
vidtas är sannolikheten stor att de brister och risker
som idag finns på nätet också kommer att genomsyra
våra smarta hem och städer. En negativ utveckling med
bristande integritetsskydd blir allt svårare att bromsa och
läka i efterhand och medför också risker med avseende
på informations- och cybersäkerhet.

17

1.2.3 Insamling av biometrisk data ökar
Parallellt med att IoT och utvecklade nät genom 5G är
på väg att få ett bredare genomslag ökar insamlingen av
biometriska uppgifter. Data om våra fysiska egenskaper
– som exempelvis hand- och fingeravtryck, ansikts-, röstoch taligenkänning eller DNA – kompletteras i allt större
utsträckning med beteendebaserade uppgifter som
gångstil, rörelse- och talmönster, handstil, ansiktsuttryck
och sömnmönster.
Användning av biometriska uppgifter kan bidra till ökad
bekvämlighet, snabbhet och säkerhet inom en rad
samhällsområden och blir allt vanligare bland annat inom
offentlig förvaltning, bank- och finans samt hälso- och
sjukvården. Ett konkret exempel är hur ny teknik för
interaktion mellan människor och datorer på kort tid fått
många mobiltelefonanvändare att överge säkerhetskoder
till förmån för identifiering med fingeravtryck eller
ansiktsigenkänning. Röststyrningen slår också igenom
allt mer och de digitala assistenterna blir allt smartare.
För den enskilde individen finns dock en rad inneboende
risker som handlar om att biometriska uppgifter kan
manipuleras eller användas för andra syften, till exempel
identitetsstöld, intrång, utpressning eller bedrägerier.
Precis som för andra typer av data finns också en risk för
ändamålsglidning, det vill säga att uppgifterna används
för andra syften än de ursprungligen samlades in för.
Biometriska uppgifter aktualiserar också särskilda
risker kopplat till bristande transparens. Att utöva sina
grundläggande rättigheter kan vara svårt om den
enskilde individen inte förstår att en viss typ av uppgifter
utgör personuppgifter – vilket för många sannolikt inte är
uppenbart när det gäller teknik som bygger på vitt skilda
biometriska egenskaper och beteenden och som nu
utvecklas i snabb takt.

1.2.4 Höga ambitioner när det gäller
datadriven innovation behöver
kombineras med kraftfulla åtgärder för
att stärka integritet och säkerhet
Som beskrivits ovan har Sverige en ambitiös
digitaliseringspolitik där en rad konkreta politiska initiativ
vidtagits för att främja datadriven innovation. Genom
bland annat ett antal uppdrag till olika myndigheter har
regeringen verkat för att främja användningen av AI
och användandet av data som strategisk resurs. Ett
antal konkreta steg har också vidtagits för att främja
digitaliseringen av offentlig sektor.
När det gäller åtgärder för att minska riskerna med
digitaliseringen, hantera frågor om etik och säkerhet
och säkerställa skyddet för enskildas rättigheter, har
arbetet hittills inte fått lika konkreta former i Sverige.
Viktiga satsningar har skett inom informations- och
cybersäkerhetsområdena – områden som har många
beröringspunkter med dataskydd – vilket är positivt.
Däremot saknas konkreta mål och åtgärder i stor
utsträckning för integritets- och dataskyddet.
Utvecklingsmässigt finns ett viktigt momentum nu, innan
det bredare genombrottet skett för bland annat AI och IoT
och insamlingen av biometriska uppgifter ökat ytterligare.
Den snabba utvecklingen av den digitala annonsindustrin
och handel med data på nätet visar att när en omfattande
datainsamling väl implementerats i verksamhets- eller
affärsmodellen är de ekonomiska kostnaderna höga och
incitamenten ofta starka för att inte dra tillbaka dem. Den
exponentiella utvecklingen behöver därför kombineras
med konkreta och kraftfulla åtgärder för att nu säkerställa
integriteteten och säkerhetsaspekterna i utvecklingen.

Ur ett integritetsskyddsperspektiv är den mest
oroväckande egenskapen hos biometriska
personuppgifter att de inte enkelt kan ändras eller
ersättas om de går förlorade. Ett lösenord eller
passerkort kan ersättas med ett nytt om det skulle
gå förlorat. Om individen förlorar kontrollen över
sina biometriska personuppgifter kan de däremot
inte ersättas. Integritetsskadorna kan i värsta fall bli
permanenta, vilket gör integritetsfrågor kring biometri
särskilt angelägna.

18

IMY | Integritetsskyddsrapport 2020

1.3 Rekommendationer
Givet den exponentiella teknikutvecklingen och för
att nå regeringens vision om en hållbar digitalisering,
är det angeläget att politiska åtgärder för att stärka
datadriven utveckling, innovation och användningen
av AI kompletteras med konkreta mål och åtgärder
för att stärka skyddet för medborgarnas integritet.
Särskilt angeläget är det att arbetet med att digitalisera
den offentliga förvaltningen matchas med handfasta
åtgärder för att värna enskilda medborgares rättigheter.
Tappar medborgarna förtroendet för hur offentlig sektor
hanterar deras data riskerar tilliten till samhället i stort att
påverkas negativt.
Mot denna bakgrund lämnar IMY följande
rekommendationer.

1.3.1 Sverige behöver en
integritetsskyddspolitik
Den stora potentialen i den fjärde industriella
revolutionen handlar om att förädla och använda data
som strategisk resurs. Genom datadriven utveckling
kan Sverige och EU bättre möta samhällsutmaningar
till exempel i form av miljö- och klimatåtgärder och
utveckla en mer kvalitativ och effektiv välfärd. De stora
datamängderna skapar också tillväxt för företag och
nya digitala produkter och tjänster skapar värde för
medborgare. Regeringen har de senaste åren gjort
ambitiösa satsningar för att främja användandet av
öppna data, AI-tillämpning och datadriven innovation
i såväl privat som offentlig sektor. Regeringen har
också gjort flera satsningar inom informations- och
cybersäkerhetsområdena, vilket är positivt.

En tydlig integritetsskyddspolitik behöver innehålla
konkreta mål och åtgärder. En riskbaserad ansats bör
vara utgångspunkten för arbetet och det bör framgå av
den politiska inriktningen hur Sverige avser att minska
riskerna kring teknikutvecklingsområden som till exempel
AI, IoT och biometri där integritetsriskerna är särskilt
stora. Det kan möjligen också finnas anledning att särskilt
utreda i vilken mån och på vilket sätt den offentliga
förvaltningen bör nyttja denna typ av högriskteknik.
Även om integritets- och dataskyddsfrågor finns i
alla samhällssektorer är det angeläget att ansvaret
för integritetsskyddspolitiken har en tydlig hemvist
inom regeringen och Regeringskansliet. Idag sker
styrningen av IMY från Justitiedepartementet. Givet
integritetsskyddsfrågornas starka inslag av mänskliga
rättigheter och det praktiska dataskyddsarbetets
stora inslag av rättsutveckling anser vi att det är en
god ordning. För att inte gapet mellan teknik- och
rättsutveckling ska öka ytterligare är det dock angeläget
att utformningen av en integritetsskyddspolitik
integreras nära med andra politikområden, inte minst
digitaliseringspolitiken. De forum och strukturer som
regeringen skapat för att driva digitaliseringspolitiken
(som till exempel Digitaliseringsrådet) har
därmed en roll att fylla även i utformningen av en
integritetsskyddspolitik. Integritetsskyddspolitiken
behöver också integreras i regeringens satsningar på
informationssäkerhet- och cybersäkerhet. Sammantaget
ställer en integritetsskyddspolitik krav på nära samverkan
inom olika delar av Regeringskansliet, inte minst
eftersom viktiga beröringspunkter också finns med till
exempel konsument- och konkurrensfrågor.

1.3.1.1 Satsningar på integritetsskyddsteknik
för tillväxt och konkurrenskraft

Nu behöver dessa delar av politiken kompletteras
med lika konkreta mål och åtgärder för att säkerställa
att utvecklingen är hållbar ur ett integritetsperspektiv,
att vi inte bygger in oss i en storskalig insamling och
användning av data som är oetisk, olaglig eller på ett
allvarligt sätt inskränker kommande generationers
mänskliga rättigheter.

Lika mycket som exponentiella teknologier rymmer
integritetsrisker är teknisk utveckling och innovation helt
central för att utveckla morgondagens integritetsskydd.
En central del av Sveriges integritetsskyddspolitik bör
därför vara offensiva investeringar för att stimulera
forskning och utveckling av teknik som skyddar
människors rätt till personlig integritet.

IMY:s bedömning är att Sverige behöver en tydligare
integritetsskyddspolitik. Med detta menar vi ett väl
definierat politikområde som konkretiserar mål och
åtgärder för att i den pågående digitaliseringen
säkerställa människors rätt till privatliv och rätten
till självbestämmande i samband med behandling
av personuppgifter.

De senaste åren har ett antal forskningsinitiativ startats
med inriktning på integritetsskyddande teknik, men
behoven är fortsatt stora. Det kan till exempel handla
om att utveckla metoder för att göra träning och
tillämpning av AI-algoritmer mer integritetsvänlig, att
utveckla lösningar för att säkerställa att AI-teknik inte
diskriminerar enskilda individer, att öka säkerheten
i molntjänster och IoT samt fortsätta utveckla AIbaserad säkerhetsteknik eller anonymiserings- och
krypteringslösningar. Tvärvetenskapliga ansatser behövs
då utveckling, säkerhet, dataskydd och integritet ofta
drivs av olika professioner och en långsiktigt hållbar
utveckling kräver breda ansatser.

IMY | Integritetsskyddsrapport 2020

19

Dataskyddsförordningen har genom kraven på
inbyggt dataskydd och dataskydd som standard lagt
en god grund. Givet de enhetliga kraven i EU – och
hur allt fler länder även utanför Europa anpassar
sig till de europeiska dataskyddsreglerna – finns
här goda tillväxtmöjligheter och en tydlig nisch där
Sverige med sin starka it- och telekom-bransch har
goda förutsättningar att bli världsledande. Genom
satsningar på forskning och utveckling har regeringen
möjlighet att stimulera innovativa tekniklösningar som
skyddar mänskliga rättigheter och samtidigt bidrar till
svensk konkurrenskraft.

1.3.1.2 Stärk enskilda individers rättigheter och
möjlighet att kontrollera den egna datan
Regeringen har i budgetpropositionen för 2021
aviserat ambitionen att under 2021 ta fram en nationell
datastrategi. Strategin är ett viktigt tillfälle för regeringen
att konkretisera mål och åtgärder för att stärka enskilda
individers rättigheter och möjligheter att kontrollera den
egna datan – både i förhållande till myndigheter och i
privat sektor. Det kan till exempel handla om åtgärder
för att främja utvecklingen av appar eller andra verktyg
som gör det enklare för människor att själva kontrollera
och bestämma hur deras data används. Området
är i sin linda, men i Sverige pågår forskning vid till
exempel Karlstad, Lund och Luleå Tekniska universitet.
Regeringen bör i framtagandet av datastrategin dra
nytta av den forskning som finns på området i Sverige
och kan också ta stöd i det arbete som kommissionen
gör på området.
För att behålla medborgarnas tillit är det centralt hur
offentlig sektor hanterar medborgarnas data. Regeringen
uppdrog i september 2020 åt Arbetsförmedlingen,
E-hälsomyndigheten, Myndigheten för digital förvaltning
och Skatteverket att genomföra en omvärldsanalys och ta
fram ett koncepttest som visar hur individens möjligheter
till insyn och kontroll över de data om individen som finns
hos offentlig sektor, och i förlängningen även de data om
individen som finns hos privat sektor, kan öka. Uppdraget
ska redovisas senast den 1 juni 2021. IMY ser positivt
på uppdraget och bedömer att det sannolikt behöver
åtföljas av fler uppföljande uppdrag eller utredningar för
att stärka enskilda individers möjligheter att kontrollera
den egna datan.
Som ett led i att stärka enskilda individers rättigheter
kommer IMY under 2021 att utifrån inkomna klagomål
börja återkoppla de brister som klagomålen gör gällande
till de företag, myndigheter och andra organisationer som
klagomålen riktar sig mot. Vi kommer också att inleda fler
tillsyner än tidigare baserat på klagomål. Vår bedömning
är att detta förändrade arbetssätt kan ge signaler om
förbättringsbehov och bidra till lärande i såväl granskade
som andra verksamheter. På det sättet verkar vi för ett
tryggt informationssamhälle.

20

1.3.1.3 Integrera dataskydd i pågående arbete
med att förstärka Sveriges informations- och
cybersäkerhet
Både nationellt och på EU-nivå har en rad insatser
vidtagits för att höja Sveriges informations- och
cybersäkerhet. Samtidigt bedömer ansvariga
myndigheter på området att det behövs kraftfulla åtgärder
för att fortsätta höja grundnivån av informations- och
cybersäkerhet i samhället. Dataskydd, informations- och
cybersäkerhet – och i förekommande fall säkerhetsskydd
– kräver i stor utsträckning samma typ av kontinuerligt
och systematiskt arbete, där hot, sårbarheter och risker
ur olika perspektiv analyseras löpande och ligger till
grund för att utforma, genomföra och följa upp åtgärder.
Tillsammans är de olika perspektiven länkar i en större
kedja som minskar risker för människors säkerhet
och grundläggande fri- och rättigheter och skyddar
såväl företag och andra verksamheters tillgångar som
samhällets funktionalitet och robusthet. Eftersom stora
mängder uppgifter om andra länders medborgare kan
vara ett reellt geopolitiskt maktmedel är ett effektivt
dataskydd också en central komponent även i skyddet av
Sveriges säkerhet.
IMY:s bedömning är att integritetsskyddspolitiska mål
och aktiviteter bör integreras med det nationella arbetet
med informations- och cybersäkerhet. Mer konkret kan
detta ske till exempel genom att regeringen kompletterar
den nationella strategin för samhällets informationsoch cybersäkerhet med mål och åtgärder som avser
dataskydd. I nästa steg bör även handlingsplanen som
hör till strategin och uppdraget till de myndigheter som
ansvarar för att genomföra handlingsplanen ses över.
Det befintliga samarbetet mellan IMY, Myndigheten
för samhällsskydd och beredskap, MSB, och övriga
myndigheter som ansvarar för åtgärder i den nationella
handlingsplanen bör också förstärkas.
Såväl Säkerhetspolisen som försvarsmyndigheter har
uttalat att utvecklingen av 5G och IoT kommer att ha
betydelse för svensk säkerhet under lång tid framöver.
Säkerhetsskyddslagstiftningen har också uppdaterats
för att omfatta fler både privata och offentliga
verksamheter. Bland annat Försvarsberedningens
rapporter och regeringens nationella säkerhetsstrategi
betonar att hela samhället behöver engageras i arbetet
med samhällets informations- och cybersäkerhet.
Dilemmat är att det är många aktörer i samhället som
inte omfattas av regelverken på området. Eftersom
dataskyddsregleringen gäller för alla verksamheter
som hanterar personuppgifter kan dataskyddsarbetet
sägas utgöra en plattform för en stark informations- och
cybersäkerhet i Sverige.

IMY | Integritetsskyddsrapport 2020

Det praktiska dataskyddsarbetet förutsätter
att varje organisation har god kontroll på sina
informationsmängder, gör systematiska risk- och
konsekvensanalyser och vidtar löpande åtgärder för att
höja säkerheten kring informationen. Ökar kvaliteten
i dataskyddsarbetet förbättras därmed även Sveriges
förmåga att stå emot riktade cyberangrepp och minska
riskerna för olyckor eller handhavandefel. Skyddet för
mänskliga rättigheter värnas samtidigt som Sveriges
digitala suveränitet förstärks.

1.3.2 Vidta åtgärder för att främja
fortsatt regelutveckling
Dataskyddsförordningen bygger på ett antal
grundläggande principer och omfattar ny teknik i takt
med att tekniken utvecklas. I sin tvåårsutvärdering
av förordningen har EU-kommissionen pekat på en
central utmaning som handlar om att klargöra hur
de grundläggande principerna ska tillämpas på ny
teknik, såsom AI, IoT eller ansiktsigenkänning. Den
regulatoriska utvecklingen är i huvudsak EU-gemensam,
varför det är centralt att Sverige tar en aktiv roll i det
EU- gemensamma arbetet.
För IMY:s del kommer det även de närmaste åren
att vara en prioriterad uppgift att ta en ledande roll i
utformningen av för Sverige centrala vägledningar i
EDPB. För regeringens del kan åtgärder för att främja en
fortsatt regelutveckling handla till exempel om att söka
koalitioner med andra medlemsstater vars uppfattning
ligger nära Sveriges på teknikområden med särskilt
stora integritetsrisker – till exempel AI, biometri och IoT
– och bygga upp en pool av nationella specialister som
kan nomineras när kommissionen eller EDPB formerar
expertgrupper.

En tredje aspekt för att främja fortsatt regelutveckling
handlar om att öka kunskapen om dataskyddsregleringen
hos Sveriges innovationsaktörer, det vill säga
organisationer, människor och nätverk som driver
skapande, spridning och innovativ exploatering
av ny teknik. Det kan handla om till exempel
forskningsfinansiärer, inkubatorer, science parks och
projekt inom strategiska innovationsprogram. Syftet
är att öka förmågan att ansvarsfullt bedriva datadriven
innovation och teknikutveckling. IMY, Vinnova och AI
Sweden har under 2020 påbörjat ett samarbete för att
utveckla strukturerade former för proaktiv vägledning
i tidiga skeden av innovationsprojekt. Regeringen bör
överväga att skapa förutsättningar för IMY och Vinnova
att genomföra riktade insatser för att höja kunskapen
hos privata och offentliga aktörer i det svenska
innovationssystemet med avseende på integritets- och
dataskyddsfrågor. Genom att skapa former som medger
en dialog mellan IMY och innovationsaktörer tidigt i
innovationsprocessen ökar också myndighetens kunskap
om teknikutveckling och praktiska utmaningar och
lösningar när dataskyddsregelverket appliceras på ny
teknik, vilket gör att myndigheten kan ge mer riktat stöd
och vägledning till fler aktörer.
I förlängningen bör regeringen överväga att skapa
förutsättningar för IMY att driva regulatorisk
testverksamhet. Inom flera länder i Europa pågår
försöksverksamhet med regulatoriska testbäddar där
dataskyddsmyndigheten ger en mer fördjupad vägledning
till utvalda innovationsprojekt. Regeringen bör noga följa
hur till exempel det norska försöket med en regulatorisk
testbädd utvecklas.

En central del i att främja den fortsatta regelutvecklingen
handlar om att säkerställa att ny lagstiftning är förenlig
med dataskyddsregleringen. Luckor eller motstridigheter
i lagstiftningen riskerar annars att skapa situationer
där företag och andra verksamheter i praktiken tvingas
välja mellan att bryta mot olika regelverk eller inte
har tydligt lagstöd för att utföra verksamhetskritiska
personuppgiftsbehandlingar. Regeringen bör vid
framtagande av utredningsdirektiv alltid överväga om
det bör framgå särskilt att en integritetsanalys ska
genomföras. För att underlätta för kommittéväsendet
att säkerställa att lagförslag är förenliga med
dataskyddsregelverket kommer IMY under 2021 att ta
fram en uppdaterad vägledning för kommittéväsendet
kring att genomföra integritetsanalyser. Vi föreslår att
denna vägledning sedan införlivas i kommittéhandboken.

IMY | Integritetsskyddsrapport 2020

21

1.3.3 Privata och offentliga
verksamheter behöver fortsätta
förbättra sitt grundläggande
dataskyddsarbete
Inom ramen för en samlad integritetsskyddspolitik
som föreslagits ovan bör regeringen vidta åtgärder
för att säkerställa att privata och offentliga
verksamheter fortsätter att förbättra sitt grundläggande
dataskyddsarbete. Många företag och myndigheter
driver ett ambitiöst dataskyddsarbete. Samtidigt visar
de cirka 500 ärenden med sanktionsavgifter som
hittills beslutats av tillsynsmyndigheterna inom EU
att merparten av överträdelserna rör grundläggande
skyldigheter. Data behandlas på ett sätt som strider mot
dataskyddsförordningens grundläggande principer, utan
rättslig grund eller med bristfälliga säkerhetsåtgärder.
Sammanfattningsvis visar sanktionsavgifterna att
lägstanivån i dataskyddsarbetet fortfarande behöver
höjas. Dataskyddsförordningen anger flera verktyg
för ett systematiskt dataskyddsarbete som hittills
underutnyttjats, till exempel konsekvensbedömningar,
förhandssamråd och uppförandekoder.
Regeringen bör säkerställa uppföljning av hur arbetet
med dataskydd utvecklas i den offentliga förvaltningen.
Precis som regeringen tidigare konstaterat gällande
informations- och cybersäkerhet behöver företag och
andra organisationer öka sin kompetens även om
dataskydd. Alla typer av organisationer behöver arbeta
systematiskt med dataskydd. Dataskyddsarbetet behöver
integreras med informations- och cybersäkerhetsarbetet
och gå från att vara en teknisk eller juridisk fråga till
en strategisk verksamhetsfråga. Att offentlig sektor
inte har en oproportionerlig övervakning av människor
och systematiskt arbetar för att säkerställa ett gott
integritetsskydd är särskilt viktigt för att behålla
tilliten till digitala lösningar. Uppföljning av hur den
offentliga förvaltningens arbete med dataskydd
utvecklas skulle till exempel kunna ske inom ramen
för den struktur för uppföljning av det systematiska
informationssäkerhetsarbetet som MSB har regeringens
uppdrag att ta fram, alternativt genom särskilda
återrapporteringskrav i myndigheters regleringsbrev.

22

IMY | Integritetsskyddsrapport 2020

2. Inledning
För att den digitala utvecklingen ska
vara hållbar behöver satsningar på
datadriven innovation kombineras med
kraftfulla insatser för att värna den
personliga integriteten.
I rapportens inledande avsnitt belyser
vi varför en ökad användning av data är
viktig - men också hur personlig integritet
kan förstås och vad det har för betydelse ur
till exempel ett demokrati-, säkerhets- och
hållbarhetsperspektiv.
Vi går också igenom vissa skillnader
och likheter mellan dataskydd,
informationssäkerhet, cybersäkerhet och
säkerhetsskydd och varför det är viktigt
att se de olika delarna som länkar i en
större kedja.
I det inledande kapitlet beskrivs också
rapportens syfte och målgrupp samt hur vi
gått tillväga när vi tagit fram rapporten.

IMY | Integritetsskyddsrapport 2020

23

Sverige är ett av EU:s mest digitaliserade länder,
med ambitionen att bli bäst i världen på att använda
digitaliseringens möjligheter. Allt från demokrati, regional
utveckling, handel och arbetsliv till sociala samspel
påverkas i grunden av teknikutvecklingen. Med hjälp av
datadriven och digital innovation skapas nya tjänster och
funktioner som ger värde för samhälle, miljö, företag och
ökad livskvalitet för enskilda individer.
Kärnan i Datainspektionens uppdrag har sedan
myndigheten bildades 1973 varit att värna medborgarnas
personliga integritet. Under 2018 förstärktes det
rättsliga skyddet för den personliga integriteten
genom EU:s generella dataskyddsförordning
(dataskyddsförordningen, ofta kallad GDPR)1.
Kompletterande lagstiftning trädde ikraft i form av
dataskyddslagen2 och annan nationell lagstiftning.
Ett EU-direktiv på det brottsbekämpande området
implementerades i Sverige genom brottsdatalagen
(BdL) och brottsdataförordningen.3 Sammantaget
innebär de nya regelverken att det rättsliga skyddet
för den personliga integriteten nu är starkare
än någonsin tidigare.

En del av Datainspektionens uppdrag har sedan länge
handlat om att följa, analysera och beskriva utvecklingen
på it-området när det gäller frågor som rör integritet
och ny teknik.4 Under 2019 beslutade regeringen om
ett tillägg i myndighetens instruktion innebärande att
en redovisning av utvecklingen på området ska lämnas
till regeringen vart fjärde år.5 Regeringen har därefter
beslutat att Datainspektionen per den 1 januari 2021
byter namn till Integritetsskyddsmyndigheten.
Denna rapport utgör Integritetsskyddsmyndighetens
(IMY:s) första redovisning av uppdraget att följa,
analysera och beskriva utvecklingen på it-området
när det gäller frågor som rör integritet och ny teknik.
Genomgående används IMY i rapporten för att beskriva
myndighetens uppdrag och kunskapsunderlag etcetera.
Datainspektionen används vid hänvisning till rapporter
som har levererats i Datainspektionen namn.

Samtidigt medför teknikutvecklingen att även hot och
risker för den personliga integriteten är mer omfattande,
långtgående och potentiellt allvarligare än någonsin
tidigare. Ständigt ökande mängder data samlas in hos
privata och offentliga aktörer, ofta i praktiken utan att den
enskilde individen kan överblicka hur datan används,
av vem eller varför.

1. Europaparlamentets och rådets förordning (EU) 2016/679 av
den 27 april 2016 om skydd för fysiska personer med avseende
på behandling av personuppgifter och om det fria flödet av sådana
uppgifter och om upphävande av direktiv 95/46/EG (allmän
dataskyddsförordning).
2. Lag (2018:218) med kompletterande bestämmelser till EU:s
dataskyddsförordning, dataskyddslagen.
3. Brottsdatalagen (2018:1177), brottsdataförordningen (2018:1202).
24

4. Förordning (2007:975) med instruktion för
Integritetsskyddsmyndigheten, 1 §.
5. Förordning (2019:555) om ändring i förordningen (2007:975) med
instruktion för Integritetsskyddsmyndigheten. Den första redovisningen
ska enligt regeringens beslut överlämnas till regeringen senast
den 1 oktober 2020. Med anledning av bland annat namnbytet har
Integritetsskyddsmyndigheten begärt förlängd tid för att lämna in
rapporten till den 28 januari 2021, vilket regeringen beviljat.
IMY | Integritetsskyddsrapport 2020

2.1 Om rapporten

Under 2019 beslutade regeringen om
ett tillägg i Datainspektionens (numera
Integritetsskyddsmyndigheten, IMY)
instruktion innebärande att en redovisning
av utvecklingen på it-området när det gäller
frågor som rör integritet och ny teknik ska
lämnas till regeringen vart fjärde år. Denna
rapport utgör den första redovisningen
enligt uppdraget.
Rapporten riktar sig i första hand
till regeringen, riksdagen och andra
policyskapande beslutsfattare.
Rapporten innehåller bland
annat en beskrivning av ett antal
teknikutvecklingsområden och genomförda
åtgärder som påverkar den personliga
integriteten. Syftet är att ge underlag för
prioriteringar och bidra till utvecklingen av
Sveriges integritetsskyddspolitik.

Förslaget att ge IMY i uppdrag att kontinuerligt lämna
en redovisning till regeringen av utvecklingen på itområdet när det gäller ny integritet och teknik lämnades
ursprungligen av Integritetskommittén år 2016.6 Utöver
att regeringen tar del av rapporten, menade kommittén
att det bör införas en ordning där regeringen överlämnar
rapporten till riksdagen i form av en skrivelse som även
innehåller regeringens egna kommentarer till rapporten.
Kommittén anförde att såväl regeringen som riksdagen
har behov av kunskap för att kunna följa den snabba
teknikutveckling. Kunskap behövs till exempel om vilka
trender som kommer att vara av betydelse i framtiden
och om hur stort det sammanlagda trycket blir på
den enskilda individens privata sfär. Sådan kunskap
behövs för att på olika sätt kunna påverka utvecklingen
i önskvärd riktning. Kommittén menade även att
kunskapen är värdefull exempelvis när det gäller att
bedöma dels behov av ny lagstiftning, dels effekterna av
befintlig lagstiftning och andra åtgärder som innebär att
enskilda registreras eller kartläggs.7

2.1.1 Målgrupp, syfte och innehåll
Rapporten riktar sig i första hand till regering, riksdag
och andra policyskapande beslutsfattare som har ett
behov av att få ökad kunskap om och förståelse för
teknikutveckling och integritetsskyddsfrågor. Även
dataskyddsombud och andra som arbetar mer praktiskt
med dataskydd, informations- eller cybersäkerhet kan
sannolikt ha behållning av olika delar i rapporten.
Syftet med rapporten är att
•

öka den allmänna kunskapen om teknikutvecklingen
och vilka teknikutvecklingsområden som har störst
betydelse för den personliga integriteten

•

ge en översiktlig bild av hur bra Sveriges
integritetsskydd är idag

•

belysa vissa åtgärder som genomförts som har
central betydelse för integritetsskyddet

•

fungera som underlag för prioriteringar av ytterligare
åtgärder och bidra till utvecklingen av Sveriges
integritetsskyddspolitik.

Arbetet med att ta fram rapporten har dessutom gett
erfarenheter och kunskaper som kan komma till nytta i
IMY:s egen verksamhet framöver.
Rapportens kärna utgörs av en beskrivning av
utvecklingen när det gäller digitalisering och ny teknik
som återfinns i kapitel 5. Teknikavsnittet föregås av
inledande beskrivningar av de nyttor som finns med en
ökad användning av data som strategisk resurs, hur
personlig integritet kan förstås och varför det är viktigt
(kapitel 2), en beskrivning av den politik som bedrivs
på området inom EU och i Sverige (kapitel 3) samt en
sammanfattning av vilka krav regelverket ställer på
skyddet av personuppgifter (kapitel 4).
Efter teknikavsnittet följer beskrivningar av hur bra
integritetsskyddet kan sägas vara idag, utifrån ett antal
iakttagelser från IMY:s verksamhet (kapitel 6), och även
en kort sammanställning av forskningsinitiativ som
bedrivs inom området (kapitel 7) i syfte att bland annat
adressera hur tekniken kan fortsätta att utvecklas och
samtidigt säkerställa den personliga integriteten.
Rapportens viktigaste slutsatser och rekommendationer
återfinns tillsammans med sammanfattningen i början av
rapporten (kapitel 1).

6. SOU 2016:41 Hur står det till med den personliga
integriteten?, sid. 647 ff.
7. Dataskyddsmyndigheterna har också enligt dataskyddsförordningen
i uppdrag att följa utveckling som påverkar skyddet av
personuppgifter och att ge råd åt bland annat riksdag och regering om
lagstiftningsåtgärder och andra administrativa åtgärder rörande skyddet
för fysiska personers rättigheter och friheter när det gäller behandling av
personuppgifter. Se förordningen artikel 57 där tillsynsmyndigheternas
uppdrag regleras.
IMY | Integritetsskyddsrapport 2020

25

2.1.2 Metod och avgränsningar
Arbetet med rapporten inleddes med att ett tiotal
intervjuer genomfördes med experter inom integritet,
ny teknik, dataskydd och angränsande områden.
Under intervjuerna ställdes frågor om bland annat
vad de intervjuade ansåg varit den mest aktuella
och betydelsefulla utvecklingen som påverkat den
personliga integriteten under de senaste tre åren och
om det finns eventuella riskområden som de ansåg bör
uppmärksammas särskilt. Slutsatserna från intervjuerna
har, tillsammans med IMY:s egna bedömningar och
erfarenheter, legat till grund för rapportens övergripande
inriktning och urvalet av de områden vi valt att fokusera
på. I vissa delar återges också exempel, uttalanden eller
slutsatser från experterna.
Materialet i rapporten bygger primärt på
omvärldsbevakning där bland annat olika redovisningar
av regeringsuppdrag, forskningsprojekt, rapporter
från konsultföretag och nyhetsartiklar ingår,
slutsatser från rapporter och beslut som IMY eller
andra dataskyddsmyndigheter tidigare publicerat
samt erfarenhet hos IMY:s specialister. En viktig
informationskälla har också varit externa möten och
samverkan som myndigheten löpande har med andra
myndigheter och organisationer. Även i utformningen av
rapportens slutsatser och rekommendationer har dialog
förts med vissa nära samverkansparter till IMY.
Rapporten är inte avsedd att användas som
vägledning för praktiskt arbete med dataskydd och
informationssäkerhet. Sådan vägledning ges i första
hand på dataskyddsområdet i de EU-gemensamma
vägledningar som arbetas fram inom ramen för
Europeiska dataskyddsstyrelsen, EDPB.8
Rapporten gör inte anspråk på att vara heltäckande.
Stora datamängder finns i alla delar av samhället
och risker för den personliga integriteten kan variera
beroende på sektorspecifika förutsättningar. Området är
därför mycket omfattande. Teknikutvecklingen går också
mycket fort, vilket snabbt kan göra iakttagelser om ny
teknik inaktuella. Mer djupgående tekniska beskrivningar
saknas genomgående. Rapporten gör slutligen inte heller
anspråk på att utgöra ett fullständigt kunskapsunderlag.
Utgångspunkten har i stället tagits i IMY:s uppdrag
och utifrån det adresseras frågor som aktualiseras i
verksamheten och omvärlden.

2.2 Ökad användning av data
– varför är det viktigt?

Rapporten tar avstamp i konstaterandet att
det finns en stark ambition i Sverige och
övriga EU att öka förmågan att bli ännu
bättre på att analysera och skapa värde av
stora mängder data.
Datadriven utveckling innebär helt
nya förutsättningar för att skapa ett
bättre samhälle, nu och för kommande
generationer. Samhällsutmaningar som
miljö- och klimatarbete, en utvecklad
och mer effektiv välfärd och medicinsk
forskning är viktiga exempel där den nya
tekniken kan göra omvälvande nytta.

Tillgången till stora mängder data är i mångt och mycket
bränslet i den pågående digitaliseringen. I Sveriges
digitaliseringsstrategi konstaterar regeringen att
möjligheten att analysera stora datamängder öppnar för
ny kunskap som inte varit möjlig att erhålla på annat sätt.
Inom en rad områden ger utvecklingen hopp om att
bättre kunna möta samtidens stora samhällsutmaningar,
inte minst i miljö- och klimatfrågor. Genom nya sätt att
resa, bo, konsumera, kommunicera och leva kan vi bli
bättre på att tillvarata och bevara jordens resurser på
ett hållbart sätt. Digitalt drivna innovationer kring vägar,
transporter och varuflöden kan till bidra till att minska
klimat- och miljöpåverkan. Samhällsplaneringen blir mer
ändamålsenlig när dimensioneringen av samhällskritiska
funktioner som vatten- och energiförsörjning och annan
infrastruktur kan bygga på analys av stora mängder data.
Även livsmedelsproduktion kan optimeras.
Datadriven utveckling har stor potential i utvecklingen
av den offentliga välfärden. Nya digitala metoder och
arbetssätt kan bidra till att höja kvalitet och effektivitet
inom till exempel hälso- och sjukvården och skolan –
men också skapa förutsättningar för en mer jämlik och
likvärdig offentlig service i hela landet. Att analysera
stora mängder data är sedan länge också en central
metod för att skapa ett tryggare och säkrare samhälle, till
exempel att analysera mobildata i brottsutredningar eller
att kartlägga finansiella transaktioner för att förebygga
och upptäcka bedrägerier och penningtvätt.

8. https://edpb.europa.eu/.
26

IMY | Integritetsskyddsrapport 2020

Ytterligare ett område där användning av persondata
skapar stora värden är den mediciniska forskningen.
Med utgångspunkt i analyser av stora mängder
patientdata kan nya metoder utvecklas för att upptäcka
allvarliga sjukdomar, förbättra behandlingar och
minska biverkningar.
För såväl privat som offentlig verksamhet medför
tillgången till och användningen av data möjligheter
att bättre förstå användares beteenden och behov
och därmed kunna erbjuda mer användarcentrerade
produkter och tjänster. Innovation och utveckling
bidrar därmed till att skapa värde för såväl
medborgare och kunder som företag, myndigheter och
andra organisationer.
Några exempel på konkreta användningsområden där
analyserad data kan skapa stora värden är
•

för att utveckla och effektivisera eller skapa helt nya
former av befintliga produkter och tjänster

•

för att mer precist kunna följa upp och kontrollera
utrustning, flöden, anställda och andra delar i
en verksamhet

•

för att bättre förstå och kunna möta medborgares och
kunders behov och beteenden

•

för att kunna förutse, och därmed påverka,
människors beteenden

•

för att ta fram prognoser och scenarier och förutse
utvecklingen inom olika områden

•

inom forskningen.

Sammanfattningsvis är användningen av data en
viktig förutsättning för att forskning och utveckling
ska kunna bidra till ett bättre samhälle, nu och för
kommande generationer.

2.3 Vad innebär personlig
integritet och varför är
det viktigt?

För att den digitala utvecklingen ska vara
hållbar är det avgörande att datadriven
innovation kombineras med kraftfulla
insatser för att värna den personliga
integriteten. Kärnan i personlig integritet
handlar om den enskildes rätt till ett
privatliv och rätten till självbestämmande.
Ett privatliv innebär att ha möjlighet att ha
privata tankar och förtrolig kommunikation
utan att bli kartlagd, spårad eller övervakad.
Självbestämmande handlar om att själv
kunna kontrollera uppgifter som rör en
själv, vem som använder uppgifterna
och varför.
Rätten till skydd för den personliga
integriteten och skyddet för privatlivet är
grundläggande rättigheter som skyddas av
internationella konventioner, EU-rätten och
svensk grundlag. Det är också i hög grad
en demokratifråga eftersom det är svårt att
utöva andra grundläggande rättigheter som
åsikts-, yttrande- och organisationsfrihet
om inte integritetsskyddet finns på plats.
Därtill är ett gott integritetsskydd en
hållbarhetsfråga, så att de system och
processer vi nu skapar för att utvinna
och använda data inte omöjliggör för
kommande generationer att utnyttja
sina rättigheter.
När skyddet av personuppgifter fallerar
kan konsekvenserna för den enskilde bli till
exempel olika former av bedrägerier och
it-brott. Det gör att integritetsskydd har stor
betydelse för individers säkerhet.
Stora mängder uppgifter om andra länders
medborgare kan vara ett reellt geopolitiskt
maktmedel. Ett gott integritetsskydd får
därmed också konsekvenser för samhällets
säkerhet. Det finns viktiga överlappningar
och beröringspunkter mellan arbetet
med informations- och cybersäkerhet,
dataskydd och säkerhetsskydd.

IMY | Integritetsskyddsrapport 2020

27

Hur begreppet personlig integritet ska definieras är
inte självklart. Det finns ingen allmänt vedertagen
definition, vilket konstaterats bland annat i
lagstiftningssammanhang. I de utredningar som
gjorts om personlig integritet under de senaste 50
åren återfinns dock en tydlig röd tråd som handlar
om individens rätt till en privat sfär och rätten till
självbestämmande.
I vidare mening omfattar begreppet personlig integritet
även rätten till skydd mot godtyckliga ingripanden som
rör till exempel familj, hem eller korrespondens. I denna
rapport ligger dock fokus på personlig integritet som rör
skyddet av personuppgifter.
Redan 1966 års Integritetsskyddskommitté menade
att integritetsbegreppet var liktydigt med den enskildes
anspråk på att information om hans eller hennes
privata angelägenheter inte ska vara tillgänglig för eller
få användas av utomstående utan hans eller hennes
vilja.9 Drygt 20 år senare konstaterade Data- och
offentlighetskommittén att, även om det fanns ett antal
olika definitioner av personlig integritet, så innehöll de
så gott som alltid moment av dels den enskildes rätt
till en fredad sektor, dels rätten till självbestämmande.
Gemensamma nämnare i de olika definitionerna var ofta
den enskilde individens rätt att själv bestämma vilka
uppgifter om sig själv och sina personliga förhållanden
som individen ska lämna ifrån sig samt hur dessa
uppgifter ska få användas och spridas.10
I och med dataskyddsdirektivet och ikraftträdande
av personuppgiftslagen, PUL, 1998, kom begreppet
personlig integritet i Personuppgiftslagsutredningens
översyn av personuppgiftslagen från 2004 att riktas mot
automatiserad behandling av personuppgifter.11
Integritetsskyddskommittén från 2008 förde ett likartat
resonemang som tidigare utredningar och konstaterade
att det inte var möjligt, eller i vart fall inte meningsfullt,
att formulera en definition av personlig integritet som
pekar ut alla situationer i vilka individen har en rätt att
få sin integritet respekterad och skyddad. Kommittén
beskrev dock ett antal moment i den personliga
integriteten som är av grundläggande betydelse när
rättighetsinskränkande åtgärder övervägs. För det första
rätten till skydd av individens kroppsliga integritet, privata
tankar och förtrolig kommunikation med andra samt den
enskildes möjligheter att själv avgöra om andra ska få

9. Data och offentlighetskommitténs delbetänkande Integritetsskyddet i
informationssamhället 3, Grundlagsfrågor, Ds Ju 1987:8.
10. Data och offentlighetskommitténs delbetänkande Integritetsskyddet
i informationssamhället 3, Grundlagsfrågor, Ds Ju 1987:8.
11. Personuppgiftslagen (1998:204); Personuppgiftslagsutredningens
betänkande Översyn av personuppgiftslagen, SOU 2004:6.
28

ta del av känsliga uppgifter som rör till exempel hälsa
eller sexualliv. För det andra måste det alltid finnas
ett skydd för rätten att ”stänga om sig”, det vill säga
utgångspunkten måste vara att den enskilde ska vara fri
att kunna avskärma sig från omgivningen.12
Även Integritetskommittén från 2016 fann att det inte
var meningsfullt att försöka finna en precis definition
av begreppet personlig integritet, bland annat eftersom
rätten till en privat sfär inte är absolut utan relaterad till
en rad olika omständigheter, som dessutom kan variera
över tid. Kommittén fokuserade i första hand på digital
insamling, användning och spridning av uppgifter –
inklusive bilder – om enskilda och deras personliga
förhållanden. Utgångspunkt togs i den enskildes rätt till
privata tankar och förtrolig kommunikation med andra,
samt den enskildes möjligheter att själv avgöra vem som
i olika sammanhang ska få ta del av uppgifter som rör
denne. I den rätten ligger även ett skydd mot registrering,
spridning eller annan behandling av felaktiga, kränkande
eller påhittade uppgifter.
Genom dataskyddsförordningens införande har
enskildas rättigheter stärkts. Förordningen syftar till att
stärka enskilda individers integritet genom bland annat
skydd mot att uppgifter behandlas utan lagligt stöd och
rätt till information om, kontroll över och insyn i hur deras
personuppgifter behandlas.
Även om någon fast definition inte slås fast här och även
om rättigheten inte är absolut, bör personlig integritet i
det digitala samhället sammanfattningsvis kunna förstås
som den enskildes rätt till
•

Privatliv. Rätten att få vara ifred, ha privata tankar
och kunna kommunicera förtroligt med andra utan att
bli kartlagd, spårad eller övervakad.

•

Självbestämmande. Att själv kunna kontrollera
personuppgifter som rör en själv, vem som använder
uppgifterna och för vilka syften. Detta är särskilt
angeläget när det handlar om vem som ska få ta
del av känsliga uppgifter som rör till exempel hälsa
eller sexualliv.

I dataskyddsförordningen och andra regelverk på
området används genomgående begreppet dataskydd.
Integritetsskydd kan i denna kontext förstås som åtgärder
(i ett bredare perspektiv) som vidtas för att skydda
den personliga integriteten, medan dataskydd i någon
mån är ett snävare begrepp där fokus ligger på att
uppfylla lagstiftningens krav och intentioner i fråga om
behandling av personuppgifter.

12. Integritetsskyddskommitténs slutbetänkande Skyddet för den
personliga integriteten, Bedömningar och förslag, SOU 2008:3.
IMY | Integritetsskyddsrapport 2020

2.3.1 Personlig integritet – en
mänsklig rättighet
Personlig integritet är en grundläggande mänsklig
rättighet som skyddas av internationella konventioner,
EU-rätten och svensk grundlag.
Rätten till privatliv uttrycks i den Europeiska
konventionen om skydd för de mänskliga rättigheterna
och de grundläggande friheterna (EKMR).
Grundläggande är rätten till respekt för privat- och
familjeliv, hem och korrespondens.13 Konventionen
har införts som lag i Sverige. Även i EU:s stadga om
grundläggande rättigheter uttrycks rätten till respekt
för privat- och familjeliv. Här finns också en särskild
bestämmelse om rätt till skydd för personuppgifter.14
Stadgan är rättsligt bindande för EU:s medlemsstater.
I regeringsformen finns regler om rätt till skydd för den
personliga integriteten.15 Bland annat ges skydd mot
hemlig avlyssning och mot betydande intrång i den
personliga integriteten, om det sker utan samtycke
och innebär övervakning eller kartläggning av den
enskildes personliga förhållanden. Utgångspunkten i
dataskyddsförordningen är också rättighetsperspektivet
– att skydda enskildas grundläggande rättigheter och
friheter, särskilt deras rätt till skydd av personuppgifter.16
Tas utgångspunkt i ett filosofiskt perspektiv snarare
än ett rättsligt kan man på ett övergripande plan säga
att det finns två olika huvudtyper av teoretiska skolor
om personlig integritet; de som betonar den personliga
integritetens betydelse för individen och de som snarare
framhåller den personliga integritetens betydelse för
kollektivets utveckling.17
I centrum för mer individualistiska teorier står den
enskildes makt över sitt eget liv och ett begränsande
av myndigheters godtyckliga makt. Rätten till personlig
integritet är avgörande för att varje människa ska
kunna bestämma vem han eller hon vill vara. En viktig
aspekt av detta är den enskildes rätt att kontrollera
uppgifter om henne eller honom och utflödet av sådan
personlig information.

13. Artikel 8 dataskyddsförordningen.
14. Artikel 7–8 dataskyddsförordningen.
15. 2 kap. 6 § andra stycket regeringsformen.
16. Artikel 1.2 dataskyddsförordningen.
17. En mer utförlig genomgång av olika teorier om personlig integritet
finns i Integritetskommitténs delbetänkande från 2016; Hur är det ställt
med den personliga integriteten, SOU 2016:41, sid. 136–141.
IMY | Integritetsskyddsrapport 2020

Ur ett individperspektiv har reflekterats över hur vi
påverkas av att inte ha tillgång till oövervakade och
fria rum, där vi tryggt kan dela frågor, erfarenheter,
personliga upplevelser och utvecklas i dialog med våra
närmaste. I en publikation redan från slutet av 1960talet18 konstaterades att skyddet av den personliga
integriteten bland annat är viktigt för att individen ska
uppnå en känsla av personligt självbestämmande,
ett känslomässigt lugn, att fritt kunna värdera andra
människors och sitt eget handlande samt att kunna
kommunicera fritt med andra efter eget val.
I diskussioner om personlig integritet hörs ibland
uppfattningen ”jag har ingenting att dölja”, vilket skulle
legitimera en vid användning av personuppgifter.
Poängen med ett starkt integritetsskydd är dock
den enskilda individens rätt att välja själv. För vissa
kan detta innebära att ”inte dölja någonting”, medan
andra kan föredra att vara mer återhållsamma med
vilken information de delar med sig av och till vem. De
grundläggande mänskliga rättigheterna tillförsäkrar alla
individer ett grundläggande skydd, som staten bedömt
ska utgöra en gemensam skyddsnivå för alla, oavsett var
individer i enskilda fall anser att gränsen borde gå. De
skyddar på så sätt både individerna och kollektivet.

2.3.2 Personlig integritet – en
demokratifråga
Förutom att personlig integritet är en rättighet som fyller
en rad behov och syften för enskilda individer finns
också ett antal argument och teorier som betonar den
personliga integritetens betydelse för kollektivet och
samspelet mellan människor.
Rätten till privatliv är en förutsättning för att kunna utöva
andra grundläggande rättigheter som åsikts-, yttrandeoch organisationsfrihet. Skyddet av den personliga
integriteten, som är en del i rätten till privatliv, är därmed
i hög grad en demokratifråga. Ett väl utvecklat offentligt
samtal och en frisk demokrati förutsätter oövervakade
fria och privata rum där vi kan pröva tankar och åsikter
innan vi eventuellt väljer att bli mer publika.
Det är en viktig förutsättning för samspelet mellan
människor att den enskilde individens rätt respekteras.
Det innebär att den enskilde i varje ögonblick har vetskap
om vilka personuppgifter som behandlas om honom eller
henne och varför samt att den enskilde själv kan avgöra
om uppgifterna ska vara publika eller komma andra till
del. En uppgift som inte är känslig i ett visst sammanhang
kan upplevas som djupt personlig och integritetskänslig
i ett annat. Även skälen till att vi vill hålla information för
oss själva kan variera. Det kan handla om vardagliga och
sociala behov, men också om skydd för till exempel vår
åsiktsfrihet, vår fysiska säkerhet eller rättssäkerhet.

18. Alan Westin, Privacy and Freedom, 1967.
29

Även vissa former av ekonomiskt samspel i samhället
bygger på att vi, om vi vill, kan begränsa vilken
information andra har om oss. Det kan till exempel handla
om strategiska överväganden i en förhandlings- eller
budgivningssituation.
Ur ett samhällsperspektiv är det angeläget att säkerställa
ett grundläggande skydd för alla människor, som drar
upp riktlinjerna för vårt samspel och grundläggande
demokratiska värderingar. Det är särskilt angeläget att
säkerställa skyddet för vissa skyddsvärda grupper, till
exempel barn och unga. När barns och ungas vardagsliv
i allt högre utsträckning utspelar sig i digitala miljöer
är det centralt att deras fri- och rättigheter värnas där,
precis som i den fysiska världen. Barn och unga rör sig
snabbt och vant mellan olika digitala tjänster, men det är
inte alltid synonymt med att de inser risker eller förstår
konsekvenser av det, konsekvenser som dessutom kan
ligga långt in i framtiden.

2.3.3 Personlig integritet – en
hållbarhetsfråga
För att samhället ska kunna utnyttja digitaliseringens
möjligheter på ett hållbart sätt är en förutsättning att
människor, företag och organisationer känner tillit till
digitala tjänster.
Om människor känner oro för att deras personuppgifter
hanteras felaktigt finns en risk att de väljer att avstå
från att använda en digital tjänst. I en undersökning
som IMY genomförde 2019 uppgav hälften av de
tillfrågade individerna att de ibland eller ofta avstår
från att använda en digital tjänst om de upplever
osäkerhet kring hur deras personuppgifter kommer att
hanteras.19 Att behålla medborgarnas tillit till digitala
lösningar är därmed avgörande för att realisera nyttan av
digitala investeringar.
Ett antal företag och organisationer har också
fått erfara vidden av den förtroendeskada en
personuppgiftsincident kan orsaka. I en hållbar
affärsmodell är därför ett effektivt integritets- och
dataskydd avgörande för långsiktig affärsutveckling och
hållbar lönsamhet.

19. Datainspektionens rapport 2019:2 Nationell integritetsrapport 2019.
30

Integritetsskydd kan även ses som en hållbarhetsfråga i
ett mer globalt perspektiv. Hållbar utveckling definieras
ofta som ”en utveckling som tillfredsställer dagens behov
utan att äventyra kommande generationers möjligheter
att tillfredsställa sina behov”.20 Om vi idag skapar och gör
oss beroende av system och processer där vi utvinner
och använder stora datamängder på ett oproportionerligt
integritetskränkande sätt som medför omfattande
möjligheter till kontroll och övervakning, kan kommande
generationer komma att påverkas genom att deras
möjligheter till en privat sfär och kontroll över deras data i
praktiken är satt ur spel.
Bland forskarvärldens skarpaste kritiker av dagens
omfattande handel med data har begreppets
”övervakningsekonomi” använts för att beskriva hur hela
logiken i marknadsekonomin är under omstöpning.21
Tesen kan sammanfattas i att den tidigare kapitalismen
var industriell, och drevs framåt primärt med
naturresurser. Den gick fram med sådan fart att politiken
och lagstiftningen inte hann med, och i stora delar av
världen har råvaror utvunnits på ett ohållbart sätt.
I den nya digitala kapitalismen upprepar sig mönstret.
De stora möjligheterna att tjäna pengar på data driver
företag till ett snabbt och målmedvetet utvecklingstempo
där politiken har svårt att hinna med. I handeln med data
skördas och analyseras nu vårt beteende i detalj, för
att i nästa steg kunna förutse och forma vårt beteende.
Uttrycket att om en tjänst på internet är gratis är det
sannolikt du som är produkten hörs ibland för att beskriva
de stora digitala plattformarnas och sociala mediernas
affärsmodell. Vissa kritiska röster inom akademin går
ännu längre och menar att vi inte är produkten – vi
är istället råvaran som nu utvinns lika hårdhänt som
naturresurser gjort tidigare. För en hållbar digitalisering,
där de långsiktiga utmaningarna inte blir lika alarmerande
som dagens miljö- och klimatutmaningar, efterlyses bland
annat skyddade sfärer där teknologin begränsas samt
åtgärder för att begränsa de stora techföretagens makt.

20. http://www.un-documents.net/our-common-future.pdf.
21. Zuboff, Shoshana, The age of surveillance capitalism. The fight for a
human future at the new frontier of power, 2019.
IMY | Integritetsskyddsrapport 2020

2.3.4 Personlig integritet – en fråga om
individers säkerhet
När skyddet för digitala personuppgifter fallerar kan
konsekvenserna i värsta fall bli att information hamnar
hos olika hotaktörer. Konkreta risker för den enskilde
individen kan då handla om till exempel olika former av
bedrägerier eller andra brott.
När det gäller risken att utsättas för brott avgör många
gånger sammanhanget om en viss information är känslig
eller inte. För många är det sannolikt djupt olustigt om
kriminella aktörer får tillgång till uppgifter om en, även
om uppgifterna i andra sammanhang uppfattas som
förhållandevis harmlösa, som till exempel uppgifter om
ålder eller adressuppgifter. Ett exempel kan tas i det
stora antal klagomål som inkommit till IMY om så kallade
personsöktjänster. Bland klagomålen finns ett antal
medborgare som upplever oro för att det är så enkelt att
söka fram uppgift om till exempel äldre personer som bor
ensamma i ett visst område och som kan utgöra måltavla
för olika brottsupplägg.22
När allt fler föremål och delar av samhället kopplas
upp mot internet öppnas samtidigt upp även för mer
fysiska hot mot individers liv, hälsa och egendom. Det
kan handla om lokaliseringsdata och kontroll av var
personer befinner sig, som möjliggör inbrott och andra
brott mot den personliga sfären. Säkerhetsforskare
har också demonstrerat hur bristande säkerhet i
uppkopplade enheter öppnar upp för fysiska attacker
mot människor, utfört på distans, då de bland annat
har kunnat ta kontroll över självkörande bilar, men även
hacka sig in i medicinisk utrustning som pacemakers
och insulinpumpar.23

2.3.4.1 Informationssäkerhet och dataskydd –
överlappar men skiljer sig också åt
De senaste åren har informationssäkerhet fått allt större
fokus i Sverige och kraven har skärpts på verksamheter
att vidta åtgärder för att fortlöpande säkerställa att
•

informationen alltid finns när vi behöver
den (tillgänglighet)

•

går att lita på att den är korrekt och inte manipulerad
eller förstörd (riktighet) samt

•

endast behöriga personer får ta del av
den (konfidentialitet).

22. Datainspektionen rapport 2020:1 Klagomål mot personsöktjänster
med frivilligt utgivningsbevis maj 2018–oktober 2019.
23. The Economist; A connected world will be a playground for hackers,
2019 https://www.economist.com/technology-quarterly/2019/09/12/aconnected-world-will-be-a-playground-for-hackers.
IMY | Integritetsskyddsrapport 2020

Informationssäkerhet används ofta som ett övergripande
begrepp och innefattar skydd av all information och i
både fysisk som digital form.24 Dataskydd fokuserar
på just personuppgifter och dataskyddsförordningen
innehåller särskilda bestämmelser om säkerhetsåtgärder
för skyddet av personuppgifter som i stora delar
avser åtgärder med bäring på informationssäkerhet.
Verksamheter är skyldiga att vidta lämpliga tekniska
och organisatoriska åtgärder för att säkerställa en
säkerhetsnivå som är lämplig i förhållande till risken.25
Samtidigt som överlappningarna är stora mellan
dataskydd och generellt informationssäkerhetsarbete
finns en grundläggande skillnad, som handlar om ur
vilket perspektiv riskbedömningar sker. Utgångspunkten
i dataskyddsförordningen är risker för kränkningar av
enskilda individers fri- och rättigheter. Mer konkret
kan det resultera i att individer utsätts för olika
typer av bedrägerier, finansiell förlust, id-kapning
eller diskriminering.
I ett systematiskt informationssäkerhetsarbete bedöms
risker ur ett bredare perspektiv. Det handlar om att
analysera samtliga tänkbara hot och bedöma hur
sannolika de är och vad konsekvenserna blir. Det kan,
även här, handla om risker för enskilda medborgare, men
här tillkommer också risker för verksamheten.

2.3.5 Personlig integritet – en del
av samhällets säkerhet
Som beskrivits ovan är personuppgifter en
typ av information som regleras särskilt i
dataskyddsreglerna. Andra uppgifter omfattas
av informationssäkerhetsregelverket då
information i olika verksamheter ska klassas ur ett
informationssäkerhetsperspektiv. Mer känsliga uppgifter
kräver en högre skyddsnivå och säkrare hantering. Det
finns även särskild reglering kring information som är
sekretessbelagd med hänsyn till Sveriges säkerhet
genom säkerhetsskyddsregleringen.26
Säkerhetsskydd handlar om att skydda information och
verksamheter som är av betydelse för Sveriges säkerhet
mot spioneri, sabotage, terroristbrott och vissa andra hot.

24. Myndigheten för samhällsskydd och beredskap, MSB, har i uppdrag
att samordna och stödja samhällets arbete med informationssäkerhet.
25. Artikel 5.1 f, 24 och 32 dataskyddsförordningen.
26. Säkerhetspolisen är tillsynsmyndighet på området.
31

Det förändrade säkerhetspolitiska läget i Sveriges
omvärld i kombination med teknikutvecklingen har
medfört ett ökat hot som riskerar att få allvarliga
konsekvenser för samhällets funktionalitet.
Säkerhetspolisen, som är tillsynsmyndighet för de flesta
myndigheter när det gäller säkerhetsskyddslagen, har vid
upprepade tillfällen beskrivit hur främmande makt i takt
med teknikutvecklingen använder allt fler metoder för att
inhämta information. Inhämtningen av känsliga uppgifter
sker hela tiden och riktas mot såväl våra grundläggande
individuella rättigheter, vårt ekonomiska välstånd, vårt
politiska oberoende som vår territoriella suveränitet.
Syftet är bland annat att kunna destabilisera Sverige som
nation – om eller när det behövs. Detta innebär ett nytt,
fördjupat säkerhetshot. Säkerhetspolisen understryker att
teknikutvecklingen inom till exempel 5G och utvecklingen
av Internet of Things, IoT, kommer att påverka Sveriges
säkerhet för lång tid framåt. Den snabba digitaliseringen
i kombination med fortsatt stora brister i it-säkerheten
bedöms av Säkerhetspolisen innebära att riskerna för
störningar i samhällsviktiga verksamheter ökar.27
Sverige fick 2019 en ny säkerhetsskyddslag i syfte att öka
Sveriges gemensamma förmåga att stå emot angrepp.28
Den som bedriver säkerhetskänslig verksamhet ska
genomföra en säkerhetsskyddsanalys och dokumentera
den. Viktiga frågor i säkerhetsskyddsanalysen är om
verksamheten hanterar säkerhetsskyddsklassificerade
uppgifter, vilka antagonistiska hot som finns mot
verksamheten och vilka skyddsåtgärder som är
nödvändiga. Säkerhetsskyddsåtgärder ska vidtas
inom områdena informationssäkerhet, fysisk säkerhet
samt personsäkerhet.

Såväl inom Sverige och inom EU används också allt
oftare begreppet cybersäkerhet. Antagonistiska hot
som riktar sig mot digitala system och digital information
benämns cyberhot, och arbetet med skyddsåtgärder
som cybersäkerhet. I EU:s cybersäkerhetsakt definieras
cybersäkerhet som ”all verksamhet som är nödvändig
för att skydda nätverks- och informationssystem,
användare av dessa system och andra berörda personer
mot cyberhot”. Definitionen beaktar med andra ord den
antagonistiska faktorn.29
Sammanfattningsvis finns tydliga överlappningar
mellan dataskydd, informations- och cybersäkerhet
samt säkerhetsskydd – men också skillnader i vilken
utgångspunkt som tas för arbetet. Arbetet med
dataskydd fokuserar på personuppgifter och risker
för enskilda, medan informationssäkerhet innefattar
samtliga typer av information, hot och risker. Arbetet
med säkerhetsskydd tar istället sikte på det som ur ett
samhällsperspektiv är allra mest skyddsvärt, till exempel
verksamheter inom totalförsvaret, rättsväsendet,
energi- eller vattenförsörjningen, telekommunikationer
eller transportsektorn. I cybersäkerhetsbegreppet
ligger fokus på antagonistiska hot. Gemensamt för alla
områdena är skyddet för information som genom den
snabba digitaliseringen och teknikutvecklingen blir allt
mer angeläget.
Förenklat kan förhållandet mellan informationssäkerhet,
dataskydd, cybersäkerhet och säkerhetsskydd beskrivas
som i tabellen nedan – där informationssäkerhet är den
övergripande benämningen för skydd av all information.

Tabell 1. Förhållandet mellan informationssäkerhet, dataskydd, cybersäkerhet och säkerhetsskydd.
Informationssäkerhet

Dataskydd

Cybersäkerhet

Säkerhetsskydd

Typ av
information
som skyddas

All information

Personuppgifter (alla
uppgifter som avser
en identifierad eller
identifierbar individ)

All digital information

Information som är
sekretessbelagd med
hänsyn till Sveriges
säkerhet

Utgångspunkt
i risk- och
konsekvensbedömningar

Alla typer av risker som
påverkar den aktuella
verksamheten

Risker för enskilda
individers fri- och
rättigheter

Risker kopplade till
cyberangrepp eller
cybersårbarheter

Hot, sårbarheter och
skyddsåtgärder av
betydelse för Sveriges
säkerhet

Typ av hot
som beaktas

Alla hot

Alla hot

Antagonistiska cyberhot

Antagonistiska hot,
primärt spioneri,
sabotage och terrorism

27. Säkerhetspolisens årsbok 2019.
28. Säkerhetsskyddslag (2018:585), säkerhetsskyddsförordning
(2018:658).
32

29. SOU 2020:58 EU:s cybersäkerhetsakt – kompletterande nationella
bestämmelser om cybersäkerhetscertifiering.
IMY | Integritetsskyddsrapport 2020

Det är centralt att inte se arbetet med dataskydd,
informations- och cybersäkerhet och – i förekommande
fall – säkerhetsskydd som isolerade företeelser, utan
som länkar i en större kedja. De olika perspektiven
kräver i stor utsträckning samma typ av kontinuerligt och
systematiskt arbete, där risker (ur alla olika perspektiv)
analyseras löpande och ligger till grund för att utforma,
genomföra och följa upp åtgärder. Verksamheter
som strävar efter att integrera de olika perspektiven
i ett och samma ledningssystem har sannolikt större
förutsättningar att nå kvalitet och ett effektivt skydd för
uppgifterna och också för verksamheten.
En av de viktigaste förändringarna i den nya
säkerhetsskyddslagen är att den omfattar fler
verksamheter än tidigare lagstiftning på området och att
det i lagstiftningen förtydligats att det gäller både privata
och offentliga verksamheter.
Att arbetet med olika former av säkerhet gällande
information är sammanlänkande innebär att
de också ger stöd åt varandra. Det innebär att
dataskyddsförordningen, som gäller alla verksamheter
som hanterar personuppgifter, skapar en grund för en
stark informationssäkerhet i Sverige. Det påverkar i
sin tur även cybersäkerheten och Sveriges förmåga
att stå emot riktade angrepp. Samtidigt är ett skydd
mot angrepp på samhället en viktig förutsättning för
att det offentliga ska kunna skydda den enskildes
rätt till privatliv.

Andra exempel från de senaste åren på hur
dataskyddsfrågor och säkerhetsskydd överlappar kan
tas i avslöjandet om hur data från en träningsapp kan
användas för att lokalisera såväl hemliga militärbaser
som enskilda soldater. Den positioneringsdata som
samlats in när användare laddat upp sina löpturer i
träningsappen Strava visade sig vara så detaljerad
att information om både militärt känsliga platser och
persondata riskerade att röjas. Ytterligare ett exempel
rör it-attacken mot det finska vårdbolaget Vastaamo,
där tusentals patientjournaler läckt ut och patienter vars
uppgifter läckt har utpressats för att stoppa spridningen
av de privata uppgifterna på nätet. Om en sådan attack
skulle omfatta även personer i säkerhetsklassade
befattningar skulle utpressning kunna användas av
främmande makt för att till exempel förmå individer att
delta i spionage.
Händelserna ovan omfattas primärt av lagstiftningen
på dataskyddsområdet, men får konsekvenser även
ur ett säkerhetsskyddsperspektiv. Stora mängder
uppgifter om andra länders medborgare är ett reellt
geopolitiskt maktmedel som kan underlätta eventuella
framtida angrepp. World Economic Forum, WEF, listade
i sin riskanalys år 2019 cyberhotet som en av de allra
allvarligaste globala riskerna. WEF underströk också att
morgondagens geopolitik i stor utsträckning kommer att
avgöras av hur olika stater väljer att använda den data de
sitter på om sina egna och andra staters medborgare.31

Ur ett riskperspektiv är det i vissa fall svårt att dra skarpa
gränser mellan vad som är en risk för enskilda individer
och vad som utgör risker för Sveriges säkerhet. Ett
exempel kan tas i den omfattande personuppgiftsincident
som under 2018 uppdagades hos hotellkedjan Marriott.
Under flera års tid hade en antagonistisk hotaktör
haft olovlig åtkomst till namn, kontaktuppgifter,
födelsedatum, passnummer och andra personuppgifter
i hotellets databas. Totalt drabbade intrånget, som
enligt internationell media kunde spåras till kinesiska
aktörer, cirka 500 miljoner medborgare.30 Överträdelsen
resulterade i en av de hittills största sanktionsavgifterna
från någon dataskyddsmyndighet i Europa när brittiska
ICO beslutade om en sanktionsavgift på 20 miljoner
Euro. Ett annat välkänt exempel är företaget Cambridge
Analytica, där data om över 50 miljoner användare
som utvunnits i ett personlighetstest på Facebook,
skapat psykologiska profiler som använts i den
amerikanska presidentvalskampanjen.

30. New York Times; Marriott Data Breach Is Traced to Chinese
Hackers as U.S. Readies Crackdown on Beijing, https://www.nytimes.
com/2018/12/11/us/politics/trump-china-trade.html
IMY | Integritetsskyddsrapport 2020

31. http://www3.weforum.org/docs/WEF_Global_Risks_Report_2019.
pdf.
33

34

IMY | Integritetsskyddsrapport 2020

3. Integritetsskyddspolitiken
i EU och Sverige idag
Både på EU-nivå och i svensk politik finns
idag en ambitiös digitaliseringspolitik med
ett uttalat mål om att vara bäst i världen på
att ta tillvara digitaliseringens möjligheter. I
det här kapitlet beskriver vi ett antal viktiga
digitaliseringspolitiska initiativ som tagits
de senaste åren och som påverkar den
personliga integriteten.

IMY | Integritetsskyddsrapport 2020

Vi konstaterar att det saknas en uttalad
politik och en allmänt vedertagen
definition av det politikområde som rör
den personliga integriteten, men väljer att
beskriva politikområdet under rubriken
”integritetsskyddspolitik” och beskriver ett
antal åtgärder som vidtagits de senaste
åren. Den viktigaste förändringen handlar
om att dataskyddsreformen genomförts.

35

3.1 EU:s digitaliseringspolitik

Digitalisering är ett av EU:s högst
prioriterade områden. I februari 2020
presenterade EU-kommissionen tre
strategiska dokument som anger
inriktningen för EU:s digitala framtid: en
övergripande digitaliseringsstrategi, en
datastrategi och en vitbok om AI.
EU:s digitaliseringsstrategi listar ett antal
konkreta åtgärder som tillsammans ska
skapa värde för medborgare, för företag och
för samhället i stort. Föreslagna åtgärder
med bäring på integritetsskyddsfrågorna
är bland annat ett utvecklat regelverk kring
internetplattformars ansvar samt strategier
för kvantdatorer och blockkedjeteknik.
Datastrategin innehåller åtgärder för
att utveckla ett rättsligt ramverk kring
dataanvändning, ökade investeringar för
att stärka kapaciteten att använda data,
åtgärder för att stärka individers möjlighet
att kontrollera den egna datan samt
åtgärder för att möjliggöra gemensamma
europeiska datautrymmen.
Vitboken om AI anger målsättningen att
EU ska bli världsledande på AI-teknik,
samtidigt som medborgarnas rättigheter
säkras. Offensiva satsningar och kraftigt
ökade investeringar ska kombineras med
ett intensifierat arbete för att tydliggöra ett
etiskt och rättsligt ramverk. Som ett första
steg i att utveckla det rättsliga ramverket
har ett antal etiska principer för användning
av AI utarbetats. Framtida regelverk för AI
bör enligt kommissionen ha en riskbaserad
utgångspunkt, där både bransch och typ av
AI-tillämpning beaktas.

Kommissionens nuvarande ordförande Ursula
von der Leyen har sedan hon tillträdde framhållit
klimatomställning och digitalisering som kommissionens
två prioriterade kärnområden under de närmaste åren.
I februari 2020 presenterade kommissionen ett större
paket med inriktning för framtidens digitala Europa.

36

Planen för att ta EU in i framtiden innehåller
tre strategiska dokument; en övergripande
digitaliseringsstrategi32, en datastrategi33 och en
vitbok om AI34. Dessa innehåller förslag på aktiviteter
och åtgärder som kommer genomsyra och prägla
initiativ från kommissionen under kommande år och
sannolikt också kommer att ställa krav på anpassningar
i medlemsstaternas lagstiftning eller på en höjd
ambitionsnivå inom respektive område.

3.1.1 Att forma EU:s digitala framtid EU:s digitaliseringsstrategi
Kommissionens övergripande digitaliseringsstrategi bär
rubriken Att forma EU:s digitala framtid och presenterar
insatser inom tre grundpelare som kommissionen
kommer att fokusera på under de kommande fem åren.
Det handlar om teknik som skapar genuint värde för
medborgare och samhälle, åtgärder för en rättvis och
konkurrenskraftig ekonomi och åtgärder för ett öppet och
demokratiskt samhälle.35
Digital suveränitet är ett centralt begrepp i
digitaliseringsstrategin, inte minst i bemärkelsen att
minska Europas beroende av amerikanska och kinesiska
tech-företag. Kommissionen understryker att EU behöver
säkerställa motståndskraften i datainfrastruktur, nätverk
och kommunikation. Det kräver enligt kommissionen att
Europa skapar rätt förutsättningar för att utveckla och
sprida sina egna nyckelförmågor, och därmed minska
beroendet av andra delar av världen för de viktigaste
teknikområdena. Kommissionen pekar här på följande
centrala områden.
Teknik som skapar värde för människor – Fokus
ligger på utveckling, etablering och användning
av teknik som gör en verklig skillnad i människors
dagliga liv och bidrar till en stark och konkurrenskraftig
ekonomi som behärskar och formar teknik på ett
sätt som respekterar europeiska värden. Centrala
åtgärder är bland annat en vitbok om AI (se nedan),
en reviderad förordning om superdatorer, en uppdaterad
cybersäkerhetsstrategi, europeiska strategier för
kvantdatorer och blockkedjeteknik, en översyn av
nätverks- och informationssystemsdirektivet (NIS)
samt en uppdaterad handlingsplan för 5G och 6G.
I paketet finns också en handlingsplan för digital
utbildning och en förstärkt kompetensagenda för
digitala färdigheter i hela samhället.

32. COM (2020) 67 Meddelande från kommissionen till Europaparlamentet, rådet, Europeiska ekonomiska och sociala kommittén samt
Regionkommittén om Att forma EU:s digitala framtid.
33. COM (2020) 66 Meddelande från kommissionen till Europaparlamentet, rådet, Europeiska ekonomiska och sociala kommittén samt
Regionkommittén om En EU-strategi för data.
34. COM (2020) 65 Vitbok om artificiell intelligens - en EU-strategi för
spetskompetens och förtroende.
35. Regeringskansliet faktapromemoria 2019/2020 FPM 23; Digital
strategi, AI-vitbok och datastrategi
IMY | Integritetsskyddsrapport 2020

En rättvis och konkurrenskraftig ekonomi – Företag
i alla storlekar och i alla sektorer ska kunna konkurrera
på lika villkor och utveckla, marknadsföra och använda
digital teknik i en omfattning som förbättrar deras
produktivitet och globala konkurrenskraft och där
konsumenterna kan vara säkra på att deras rättigheter
respekteras. Centrala åtgärder utgörs bland annat av
den europeiska datastrategin – samt ett meddelande
om ett rättsligt ramverk för styrning av data samt en
eventuell rättsakt om data. Paketet innehåller aktiviteter
inom konsument- och konkurrensområdena, bland annat
en utredning om konkurrensfrämjande förhandsregler
för stora plattformar, som en del av lagpaketet
Digital Services Act.

3.1.2 EU:s strategi för data

Ett öppet, demokratiskt och hållbart samhälle –
Fokus ligger på en pålitlig miljö för medborgarna som ska
kunna dra nytta av data de tillhandahåller både online
och offline, en europeisk metod för digital transformation
som stärker demokratiska värderingar, respekterar
grundläggande rättigheter och bidrar till en hållbar,
klimatneutral och resurseffektiv ekonomi. Centrala
åtgärder är bland annat nya och reviderade regler för
internetplattformars ansvar, vilket inkluderar en översyn
av e-handelsdirektivet, inom ramen för lagpaketet
Digital Services Act och en översyn av förordningen om
elektronisk identifiering med mera. Paketet omfattar
också främjande av system för utbyte av medicinska
journaler i hela EU.

Ett rättsligt ramverk för datatillgång och
användning – Kommissionens vision går bland annat
ut på att till 2030 skapa gemensamma europeiska
datautrymmen som ska kunna stödja utvecklingen inom
samhällssektorer som tillverkning, hälsa och mobilitet.

Sammanfattningsvis kan konstateras att kommissionen
har höga ambitioner på digitaliseringsområdet och att
ett antal konkreta aktiviteter planeras under kommande
år. Aktiviteter med direkt eller indirekt bäring på
integritets- och dataskyddsfrågorna samt utvecklingen
av ny teknik är bland annat datastrategin, vitboken
om AI och förslaget till rättsakt om data som beskrivs
nedan. Därtill kommer initiativet om nya och reviderade
regler för internetplattformars ansvar och strategier för
kvantdatorer och blockchain. Konkreta åtgärder för att
höja säkerheten och skydda enskilda individers fri- och
rättigheter presenterades också i den uppdaterade
cybersäkerhetsstrategi som kommissionen lade
fram i december 2020.
Det kan också noteras att ett särskilt fokus för
kommissionen är att höja den digitala kompetensen hos
medborgare, bland annat genom en handlingsplan för
digital utbildning och en förstärkt kompetensagenda för
digitala färdigheter.

Datastrategin beskriver behovet av samlade europeiska
insatser för att på ett mer effektivt sätt nyttja data som
strategisk resurs. Syftet är att göra EU till den mest
attraktiva, säkra, dynamiska och snabbrörliga datadrivna
ekonomin i världen, och därmed förbättra beslutsfattande
och livskvalitet för samtliga medborgare. Tillgång till samt
kontroll över relevanta data, baserat på gemensamma
regelverk och standarder, bedöms vara av strategisk
betydelse för utvecklingen av digital innovation,
särskilt AI, inom EU.
Åtgärderna i datastrategin bygger på fyra områden:

I datastrategin aviserade kommissionen att de under
2020 hade för avsikt att prioritera ett rättsligt ramverk för
styrning av gemensamma europeiska datautrymmen.
I november 2020 presenterade kommissionen
också ett förslag till förordning om dataförvaltning
(eng. data governance).36 Syftet är att ange riktlinjer
för utbyte och användning av data, samt prioritera
gemensamma övergripande krav och standarder, till
exempel om hur forskningsdata kan utbytas i linje med
dataskyddsförordningen. Även frågor för att göra det
lättare för individer att låta deras data användas för publik
nytta i enlighet med dataskyddsförordningen ingår.
Inom ramen för en datarättsakt under 2021 förutser
kommissionen också att utveckla rättsliga ramverk
som ytterligare ska underlätta delning av data
inom näringslivet samt mellan näringslivet och
offentlig förvaltning.
Investeringar för att stärka Europas kapacitet för
bearbetning och användning data – under perioden
2021–2027 kommer kommissionen att investera 2
miljarder euro för att främja utvecklingen av infrastruktur,
verktyg och arkitektur för att dela data och använda
AI. Investeringarna kommer bland annat att dedikeras
till edge computing, högpresterande datorer och
kvantberäkning, cybersäkerhet, lågeffektprocessorer
och 6G-nätverk. Projektet ska främja den gradvisa
balanseringen mellan centraliserad datainfrastruktur
i molnet och distribuerad och smart databehandling
genom decentraliserad AI (edge computing).

36. COM(2020) 767 Förslag till EUROPAPARLAMENTETS OCH
RÅDETS FÖRORDNING om dataförvaltning (Dataförvaltningsakten)
IMY | Integritetsskyddsrapport 2020

37

Kommissionen betonar också vikten av EU-baserade
molntjänstleverantörer. Under 2022 har kommissionen
målsättningen att ta fram ett ramverk för de olika
reglerna (inklusive självreglering) för molntjänster i form
av en ”molnregelbok”. Regelboken kommer att omfatta
befintliga molnkoder för uppförande och certifiering av
säkerhet, energieffektivitet, servicekvalitet, dataskydd
och dataportabilitet.
Stärka individers möjlighet att kontrollera egen data
och den digitala kompetensen – genom att förstärka
rätten till dataportabilitet enligt dataskyddsförordningen
kan individer få mer kontroll över vem som kan få åtkomst
till och använda maskingenererade data. Det kan
enligt kommissionen handla till exempel om att införa
strängare krav på gränssnitt för realtidsdataåtkomst och
att göra maskinläsbara format obligatoriskt för data från
uppkopplade enheter i hemmet.
Dessutom menar kommissionen att regler för
leverantörer av personliga appar och nya dataförmedlare
kan övervägas för att garantera att de förmedlar
neutral data.
Vidare avser kommissionen att satsa på omfattande
utbildningar i ny teknik för att minska behovet av
it-specialister, men även basutbildning för att höja
medborgarnas digitala kompetens. Särskilt stöd ska
också ges till små, medelstora och nystartade företag för
att de fullt ut ska kunna nyttja de många möjligheterna
som finns i databaserade affärsmodeller.
Gemensamma europeiska datautrymmen –
slutligen avser kommissionen att arbeta för utveckling
av gemensamma europeiska datautrymmen inom
vissa strategiska sektorer. Datautrymmena ska tas
fram i enlighet med dataskyddsregler och högsta
cybersäkerhetstandard. Syftet är att underlätta
innovation och datadriven utveckling. De utpekade
sektorerna är industri/tillverkning, miljö- och klimatarbete,
mobilitet och transport, hälsodata, finansiella sektorn,
energi, jordbruk, offentlig förvaltning och utbildning.

3.1.3 AI ett viktigt fokusområde för EUkommissionen
Nära förknippad med kommissionens datastrategi
är den vitbok om AI som presenterades samtidigt
med strategin. Vitboken bygger i stor utsträckning på
den AI-strategi som kommissionen lade fram i april
2018.37 Strategins övergripande målsättning är att
EU ska bli världsledande på AI-teknik, samtidigt som
medborgarnas rättigheter säkras.

37. https://ec.europa.eu/digital-single-market/en/artificial-intelligence.
38

Dessa dubbla huvudspår löper som två tydliga
röda trådar såväl genom AI-strategin som genom
kommissionens senare dokument på AI-området:
offensiva satsningar och kraftigt ökade investeringar ska
kombineras med ett intensifierat arbete för att tydliggöra
ett etiskt och rättsligt ramverk.
Kopplat till AI-strategin finns en handlingsplan för åren
2019–2025 som understryker att tillämpningen av AI ska
främjas och kapaciteten stärkas i alla medlemsstater.
I februari 2020 följde EU-kommissionen upp AIstrategin med en vitbok om AI.38 Vitboken följer
de dubbla huvudspår som kommissionen stakade
ut i AI-strategin från 2018: åtgärder för att främja
utveckling och användning av AI kombineras med
åtgärder för att adressera de risker som finns
kopplade till AI- användning.
Vitbokens första del fokuserar på främjande åtgärder
för att flytta fram EU:s position att bli världsledande på
att utnyttja AI:s möjligheter. Kommissionen konstaterar
att investeringarna i forskning och utveckling som
avser AI har ökat mycket kraftigt inom EU under de
senaste åren. Samtidigt har utvecklingen gått ännu
snabbare i andra delar av världen.39 Kommissionens
mål är att AI-investeringarna inom EU ska uppgå till
20 miljarder Euro per år.
Ambitionen är att skapa ett ekosystem av excellens som
täcker hela värdekedjan från forskning och utveckling
till användning av AI. Kommissionen konstaterar att
förutsättningarna på många plan är goda; inom EU finns
högteknologiska forskningsmiljöer, en stark tech-industri,
innovativa startup-företag och god tillgång på offentlig
data. Sex åtgärder presenteras i vitboken för att främja
AI-utvecklingen. Åtgärderna är:
•

att anta en ny version av den samordnande
handlingsplanen för AI

•

att främja etablerandet av test- och excellensmiljöer

•

att stötta universitet och forskningsmiljöer för att
attrahera forskare och erbjuda världsledande
mastersprogram

•

att etablera minst en europeisk digital
innovationshubb per medlemsstat med hög
specialisering mot AI samt att tillgängliggöra
riskkapital för AI-utveckling via den europeiska
investeringsfonden

•

att inrätta ett offentligt-privat partnerskap för AI, data
och robotik samt

•

att förbereda ett särskilt program för att stötta offentlig
sektor i upphandling av AI-system.

38. COM (2020) 65 Vitbok om artificiell intelligens - en EU-strategi för
spetskompetens och förtroende.
39. Under 2016 investerades 3,2 miljarder Euro i AI inom EU, medan
motsvarande siffra för Asien var 6,5 miljarder och 12,1 miljarder för USA.
IMY | Integritetsskyddsrapport 2020

I vitbokens andra del presenterar kommissionen
initiala resonemang för hur ett rättsligt ramverk för AI
bör utformas. Det rättsliga ramverket ska bidra till att
skapa ett ekosystem av förtroende för AI i Europa. De
främsta riskerna med AI handlar enligt kommissionen om
skyddet för grundläggande rättigheter (inklusive rätten
till skydd för privatliv och frånvaro av diskriminering),
säkerhet samt frågor om tillförlitlighet. För att säkerställa
en proportionerlig reglering förordar kommissionen
att ett framtida regelverk för AI bör ha en riskbaserad
utgångspunkt. Riskbedömningen bör beakta både
vilken bransch AI-tekniken är tänkt att användas i och
vilken typ av AI-tillämpning det rör sig om. Sektorer där
betydande risker kan förväntas uppstå är till exempel
hälso- och sjukvård, transport, energibranschen och
delar av offentlig sektor.
För tillämpad AI som bedöms medföra en hög
risk anser kommissionen att krav bör ställas på
förhandsgranskning, till exempel i form av obligatoriska
tester, inspektion och certifiering innan en produkt
får släppas på EU:s inre marknad. Utöver detta anger
kommissionen att även efterhandskontroller kommer
att behövas. För AI-tillämpningar med lägre risk kan ett
system med frivillig märkning vara ett alternativ. Som ett
första steg behöver en ordentlig analys göras över vilka
risker med AI som behöver hanteras och hur befintliga
regelverk möter dessa risker. För att möjliggöra en
riskbaserad ansats behövs tydliga kriterier för att kunna
skilja på AI-tillämpningar med olika risknivåer.
Ett huvudspår i att utveckla ett gemensamt europeiskt
etiskt och rättsligt ramverk har varit framtagandet av
gemensamma etiska principer för AI. Under de senaste
åren har det i enskilda medlemsstater publicerats en
stor mängd principer och riktlinjer på temat etik inom AI.
Bland upphovsmakarna finns allt från universitet och
forskningsinstitut till privata tech-företag eller enskilda
länders förvaltningar. Området är dock fortfarande under
utveckling och ännu råder ingen internationell samsyn
kring vad etisk AI innebär i praktiken. Forskare har i
en kartläggning av 84 olika dokument med principer
och riktlinjer för etik inom AI konstaterat betydande
olikheter i bland annat hur etiska principer som öppenhet,
rättvisa, att inte göra skada, ansvarsutkrävande och
integritetsskydd ska tolkas, förstås och implementeras.40
Mot denna bakgrund har kommissionen sett det som
angeläget och brådskande att det inom EU utvecklas
gemensamma etiska principer för AI. Risken är annars
att skillnader mellan olika medlemsstater försvårar och
skapar hinder på EU:s inre marknad.

40. Jobin, A., M. Ienca, et al. (2019). The global landscape of AI
ethics guidelines. Nature Machine Intelligence 1, September 2019, sid.
389-399.
IMY | Integritetsskyddsrapport 2020

I juli 2020 publicerade en expertgrupp utsedd av
EU-kommissionen ett ramverk med etiska principer
och tillhörande bedömningslista för utveckling och
tillämpning av AI. Efter att gruppen, som bestod av drygt
50 internationella experter, tagit fram ett första utkast har
350 privata och offentliga aktörer givits möjlighet att testa
och komma med synpunkter på de etiska riktlinjerna och
den tillhörande checklistan innan den publicerades.41
Ramverket innehåller sju etiska principer som beskrivs
som centrala för att den fortsatta AI-utvecklingen ska
vara säker och pålitlig. De rör 1) mänsklig medverkan
och tillsyn, 2) teknisk robusthet och säkerhet under
alla faser av ett AI-systems livscykel, 3) dataskydd
och kontroll på data; varje medborgare ska ha full
kontroll över sin data och att den inte används emot
en själv, 4) transparens och öppenhet, 5) mångfald,
icke-diskriminering och rättvisa, 6) nyttjande av AI
för att lösa samhällsutmaningar, inte minst avseende
hållbarhet och miljöfrågor samt 7) ansvarsskyldighet och
ansvarsutkrävande.
Kopplat till den etiska principen om dataskydd och
kontroll på data innehåller checklistan påminnelser om
en rad skyldigheter som följer av dataskyddsförordningen
och som kan aktualiseras i utvecklingen och
tillämpningen av AI-teknik. I checklistan nämns till
exempel följande skyldigheter:
•

att utse ett dataskyddsombud och involvera dem
tidigt i utvecklingsarbete, upphandlingar och
implementering av AI-teknik

•

att genomföra en konsekvensbedömning om
behandlingen av personuppgifter kan förväntas
innebära en hög risk för enskilda individer

•

att beakta den grundläggande principen om
uppgiftsminimering, i synnerhet när det rör sig om
känsliga personuppgifter

•

att säkerställa människors grundläggande rättigheter
så att det till exempel är möjligt att återkalla ett
samtycke, att få felaktiga uppgifter rättade eller att få
uppgifter raderade

•

att begränsa och kontrollera åtkomsten till data
genom till exempel behörighetsstyrning och loggning

•

att vidta åtgärder som säkerställer inbyggt dataskydd
och dataskydd som standard, till exempel genom
kryptering, pseudonymisering, aggregering av data
och anonymisering

•

att överväga integritetsrisker som kan uppstå löpande
under AI-systemets livscykel eller kopplat till data som
inte innehåller personuppgifter.

41. The Assessment List for Trustworthy Artificial Intelligence (ALTAI)
for self assessment.
39

3.2 EU:s
integritetsskyddspolitik –
införandet av GDPR och
brottsdatadirektivet en
historisk reform

Fundamentet i EU:s integritetsskyddspolitik
är dataskyddsförordningen, GDPR,
som började tillämpas i maj 2018
och brottsdatadirektivet som
införlivades i svensk rätt genom
brottsdatalagen i augusti 2018.
Dataskyddsförordningen innehåller
förstärkta rättigheter för enskilda, som
ska kunna utöva insyn och ha kontroll
över sina personuppgifter, och utökade
skyldigheter för alla verksamheter som
hanterar personuppgifter. Förordningen
innehåller också helt nya verktyg för
korrigerande befogenheter, bland annat
kraftfulla sanktionsavgifter.
Dataskyddsförordningen är unik på så
sätt att den detaljerat reglerar bland annat
dataskyddsmyndigheternas uppdrag
och befogenheter och föreskriver
att dataskyddsmyndigheten ska
vara oberoende.
Genom dataskyddsförordningen
inrättades också den Europeiska
dataskyddsstyrelsen, EDPB. Genom
att EDPB beslutar om riktlinjer men
även har mandat att fatta beslut i vissa
gränsöverskridande ärenden har styrelsen
ett stort mandat – både på policynivå och
operativt. I praktiken har en stor del av den
nationella suveräniteten när det kommer till
tolkning och tillämpning av förordningen
samt praxisbildning överlämnats till EDPB.
Kommissionen menade i
sin tvåårsutvärdering av
dataskyddsförordningen att
harmoniseringen mellan länderna ökar,
men att det fortfarande behövs en mer
enhetlig tillämpning i hela unionen.
Kraven på harmonisering har i flera
avseenden redan inneburit att IMY behövt
anpassa sina arbetssätt.

40

Ett av de viktigaste stegen i EU:s integritetsskyddspolitik
handlar om initiativet att förhandla fram
dataskyddsförordningen, GDPR. Förordningen trädde
i kraft den 25 maj 2016 men började tillämpas den
25 maj 2018.42 Lika viktigt var en EU-gemensam reglering
av personuppgiftshanteringen på det brottsbekämpande
området genomfördes brottsdatadirektivet, som
införlivades i svensk rätt genom brottsdatalagen
den 1 augusti 2018.43
Genomförandet av den nya dataskyddsregleringen
är historisk på flera sätt. Dataskyddsförordningen har
lagt en grund för all personuppgiftshantering som även
genomsyrar regleringen på det brottsbekämpande
området och annan dataskyddsreglering. Förordningen
innehåller utökade rättigheter för enskilda, som
ska kunna utöva insyn och ha kontroll över sina
personuppgifter. Dessa rättigheter motsvaras
av utökade skyldigheter för alla som hanterar
personuppgifter. Förordningen innehåller också helt
nya verktyg för korrigerande befogenheter, bland annat
kraftfulla sanktionsavgifter.
Utöver att ange det regelverk som gäller på området
och återupprepa sedan tidigare gällande krav på ett
starkt oberoende för dataskyddsmyndigheterna, kan
det som gör reformen historisk sammanfattas i att
dataskyddsförordningen
•

är en förordning och därmed direkt tillämplig som lag i
samtliga medlemsstater

•

anger dataskyddsmyndigheternas uppdrag och
befogenheter

•

inrättar en styrelse, Europeiska dataskyddsstyrelsen
(EDPB), som utgör ett eget rättssubjekt, som har
att fatta beslut om vägledningar och yttranden
samt för tillsynsmyndigheterna bindande beslut i
gränsöverskridande ärenden

•

innehåller omfattande bestämmelser om krav på
harmoniserad tillämpning inom EU

•

föreskriver långtgående krav på samverkan mellan
dataskyddsmyndigheterna

•

anger en tvistlösningsmekanism vid oenighet.

Förordningen har i grunden påverkat
företag, myndigheters och andra
organisationers dataskyddsarbete liksom
tillsynsmyndigheternas verksamhet.

42. Förordningen gäller också för EES-länderna Norge, Island och
Lichtenstein.
43. Europaparlamentets och rådets direktiv (EU) 2016/680 av den 27
april 2016 om skydd för fysiska personer med avseende på behöriga
myndigheters behandling av personuppgifter för att förebygga, förhindra,
utreda, avslöja eller lagföra brott eller verkställa straffrättsliga påföljder,
och det fria flödet av sådana uppgifter och om upphävande av rådets
rambeslut 2008/977/RIF (brottsdatadirektivet). I Sverige genomfördes
direktivet genom brottsdatalagen (2018:1177) och brottsdataförordningen (2018:1202). Samtidigt trädde nya bestämmelser på kameraområdet
i kraft genom kamerabevakningslagen (2018:1200), som ersatte den
tidigare kameraövervakningslagen.
IMY | Integritetsskyddsrapport 2020

3.2.1 Omfattande krav på samverkan
och harmonisering inom EU
Det har redan nämnts att dataskyddsförordningen har
inneburit stora förändringar för tillsynsmyndigheterna.
För att säkerställa ett kraftfullt genomförande
regleras, som nämnts, myndigheternas uppdrag och
befogenheter i förordningen.44
Förordningen ställer krav på en harmoniserad tillämpning
inom EU och på långtgående samverkan mellan
dataskyddsmyndigheterna. Detta säkerställs genom
dataskyddsstyrelsen, EDPB. Styrelsen, som består av
respektive lands tillsynsmyndighets chef och Europeiska
datatillsynsmannen, EDPS, har till uppgift bland annat att
ta fram vägledningar och yttranden. Dessa processas i
någon av de närmare 15 arbetsgrupper som förbereder
underlag för styrelsen. Beslut om vägledningar och
yttranden med mera fattas genom omröstning och de
nationella tillsynsmyndigheterna har därefter att anpassa
den nationella praxisbildningen utifrån dessa.
En ny ordning, som tar kraven på harmoniserad
tillämpning till en ny nivå, är föreskrifter om en
enhetlighetsmekanism som ställer krav på samarbete
mellan dataskyddsmyndigheterna i ärenden som
rör gränsöverskridande behandlingar.45 Ytterst finns
en tvistlösningsmekanism som anger hur frågor ska
processas och beslutas om medlemsstaterna inte
kan komma överens om hur regelverkets ska tolkas
och beslut utformas.46 Beslutsbefogenheterna för
respektive medlemsstat utövas genom röstning och
styrelsens beslut i medlemsstatens ärende blir bindande
för tillsynsmyndigheterna.
I praktiken innebär inrättandet av EDPB att en
stor del av den nationella suveräniteten när det
kommer till tillsynsmyndigheternas tolkning och
tillämpning av förordningen samt praxisbildning har
överlämnats till styrelsen. Utrymmet för de nationella
tillsynsmyndigheterna att självständigt ge stöd
och vägledning, att göra tolkningar av regelverket
i ärendehanteringen och att utmejsla praxis är
på så sätt inskränkt. Regelverket ökar kraven på
tillsynsmyndigheten att bidra till en harmoniserad
tillämpning. Samtidigt ökar behovet av att IMY deltar
och tar en aktiv roll i det unionsgemensamma arbetet, i
syfte att få så stort genomslag som möjligt för svenska
rättstraditioner, att kunna upprätthålla nationell
praxisbildning och förvaltningsrättsliga principer. Utan en
stark röst riskerar vi att behöva följa en utveckling som vi
själva inte varit med och påverkat och som kan strida mot
svensk praxis och rättstradition.

44. Artikel 51–59 dataskyddsförordningen.
45. Artikel 56, 60–62 dataskyddsförordningen.
46. Artikel 65 dataskyddsförordningen. Ett (1) ärende har hittills avgjorts
efter tvistlösning, https://edpb.europa.com, Decision 01/2020 on the
dispute arisen on the draft decision of the Irish Supervisory Authority
regarding Twitter International Company under Article 65(1)(a) GDPR |
European Data Protection Board (europa.eu)
IMY | Integritetsskyddsrapport 2020

3.2.2 Kommissionen menar
att harmoniseringen behöver
öka ytterligare
I syfte att säkerställa efterlevnaden av förordningen
genomför kommissionen utvärderingar vart fjärde år.
Den första genomfördes i anslutning till tvåårsdagen av
dataskyddsförordningens införande, våren 2020.47
Sammanfattningsvis ansåg kommissionen två år efter
införandet av dataskyddsförordningen att förordningen
uppfyllt sina mål att stärka skyddet av den enskildes rätt
till skydd av personuppgifter och att garantera det fria
flödet av personuppgifter inom EU.
Kommissionen konstaterar att harmoniseringen
mellan länderna ökar, men att det fortfarande finns
viss fragmentisering. Kommissionen pekar på att det
framgent behövs en mer enhetlig tillämpning inom hela
unionen och att inslagen av nationell lagstiftning behöver
minska. För att förordningen ska nå sin fulla potential är
det viktigt att skapa ett harmoniserat tillvägagångssätt för
gränsöverskridande fall samt en gemensam europeisk
datakultur. Kommissionen efterfrågar därför en ännu mer
effektiv, harmoniserad hantering vid gränsöverskridande
ärenden, samt pekar särskilt på behovet av större
samstämmighet avseende förfarandet vid hantering
av klagomål. Man vill också se ett ytterligare utökat
samarbete mellan dataskyddsmyndigheterna, till
exempel genom gemensamma utredningar.
Dataskyddsmyndigheterna bedöms ha en balanserad
användning av de stärkta korrigerande befogenheterna.
Det konstateras dock att det finns en stor efterfrågan på
mer praktisk vägledning och råd som rör tillämpningen
av förordningen.
Vissa områden pekas ut där behovet av stöd och
vägledning bedöms vara särskilt stort eller där utveckling
behövs. Det rör främst
•

Små och medelstora företag – stöd behövs och
praktiska verktyg behöver tas fram, till exempel
formulär för personuppgiftsincidenter samt förenklade
behandlingsregister.

•

Forskning, hälsa och ny teknik – stöd behövs i form
av riktlinjer för bland annat vetenskaplig forskning, AI
och blockkedjeteknik

47. COM (2020) 264 Meddelande från Kommissionen till Europaparlamentet och rådet: Dataskydd som en pelare för medborgarnas egenmakt
och EU:s strategi för den digitala övergången – tillämpning av den
allmänna dataskyddsförordningen under två års tid.
41

•

Utvecklingen av ny teknik– dataskyddsförordningen
bygger på principer och omfattar ny teknik i takt med
att tekniken utvecklas. De framtida utmaningarna
består i att klargöra hur de beprövade principerna
ska tillämpas på specifik teknik, såsom AI,
blockkedjeteknik, IoT eller ansiktsigenkänning.
Kommissionen uppmanar dataskyddsmyndigheterna
att följa utvecklingen i ett tidigt skede.

•

Medborgarnas kontroll över sin egen data måste
bli reell – enskildas rättigheter behöver stärkas bland
annat när det gäller tillgång till och användning av
data, till exempel rätten till information och radering
av data. Åtgärder behöver vidtas för att underlätta
utökad användning av dataportabilitet, och för att ge
medborgarna större kontroll över vem som kan få
tillgång till och använda maskingenererad data.

•

Särskilda insatser behöver riktas mot barn
– exempelvis behöver frågor om samtycke från
barn adresseras och det behövs tydligare riktlinjer
gällande användning av barns data.

•

Överföring till tredje land – det är centralt att verka
för att de verktyg som finns för överföring till tredje
land används och utvecklas och framåt behövs
fokus på att stärka dialogen med verksamheter
utanför EU i syfte att stödja likriktningen av
dataskyddsreglerna globalt.

3.2.3 Konsekvenser av kraven på
harmonisering för Sveriges del
De krav som ställs på harmonisering gäller
medlemsstaterna. Olika tolkningar, rättsliga
traditioner och nationella regelverk har gjort
att tillsynsmyndigheterna går in i samarbetet
inom Europeiska dataskyddsstyrelsen utifrån
olika förutsättningar. Kraven på harmonisering
gäller dock och det är genom dialog, men ytterst
genom röstningsförfarande i EDPB, som vägen
framåt läggs fast.

Utöver löpande anpassning efter de gemensamma
tolkningar som görs och beslut som fattas, har
harmoniseringen för Sveriges del bland annat inneburit
att vi har fått anpassa vår tolkning av den så kallade
one-stop-shopmekanismen. Mekanismen innebär
att ett ärende ska utredas där ett företag eller annan
verksamhet har sitt huvudsakliga verksamhetsställe,48
och att ärendet så att säga flyttar med verksamheten
om den etablerar sig eller byter huvudsakligt
verksamhetsställe under en utrednings gång, vilket
för Sveriges del innebar att ett långt framskridet
tillsynsärende rörande Google under 2019 fick
överlämnas till Irländska dataskyddsmyndigheten
för vidare hantering.49
Som kommissionen pekar på i sin utvärdering krävs
harmonisering i tillsynsmyndigheternas hantering av
klagomål. Medlemsstater har haft olika processer för
hantering av klagomål. En utredning har pågått under
2019 och 2020 om hur klagomål ska hanteras och beslut
fattas inom EDPB i början av 2021 om en gemensam
hanteringsordning. Det kommer för Sveriges del innebära
att IMY kommer att utreda klagomålen mer ingående och
inleda tillsyn i väsentligt många fler fall än tidigare.
I fråga om överföring av personuppgifter till tredje
land har EU-domstolen i Schrems II den 16 juli 2020
uttalat att enskildas rättigheter är starka och att det
är en förutsättning för att deras rättigheter ska kunna
tillgodoses att klagomål i sådana ärenden utreds
och att myndigheternas korrigerande befogenheter
utnyttjas om utredningen skulle visa att en otillåten
överföring av medborgarnas uppgifter sker till USA.
Efter domen har ett stort antal klagomål som rör
olaglig överföring av personuppgifter till USA kommit
in till tillsynsmyndigheterna.50 Sverige är ansvarig
tillsynsmyndighet i sex av dessa ärenden. Samtliga
klagomål samordnas genom en särskild arbetsgrupp
inom EDPB i syfte att hantera och bedöma dessa på ett
enhetligt och harmoniserat sätt.
Kraven på en enhetlig och harmoniserad hantering
och bedömning har även i gränsöverskridande
ärenden lett till att medlemsstaterna – även Sverige
– nu utreder dem och inleder tillsyn i väsentligt högre
utsträckning än tidigare.

48. Artikel 56.1 dataskyddsförordningen.
49. IMY drev i EDPB uppfattningen att ett påbörjat tillsynsärende
av bland annat effektivitets- och förutsebarhetsskäl bör avslutas av
den tillsynsmyndighet som inlett ärendet, även om ett företag under
utredningens gång flyttar sitt huvudsakliga verksamhetsställe. Efter
omröstning i EDPB landade dock styrelsen i uppfattningen att ärendet
ska flyttas om det huvudsakliga verksamhetsstället flyttar.
50. Drygt 100 klagomål som rörde påstådd överföring av personuppgifter till USA lämnades efter Schrems II-domen in av intresseorganisationen NOYB (None of Your Business), som förestås av M. Schrems.
42

IMY | Integritetsskyddsrapport 2020

3.3 Exempel på politik
inom angränsande
lagstiftningsområden

Exempel på EU-lagstiftning som ligger nära
integritetsskyddsfrågorna är NIS-direktivet,
e-privacydirektivet samt direktivet om
öppna data, det så kallade PSI-direktivet.
För att få ett tillämpbart, effektivt
och sammanhållet regelverk på
integritetsskyddsområdet är det angeläget
att övriga lagstiftningsprodukter på EU-nivå
harmonierar med förordningen.

Det har, som vi har sett, genomförts ett stort antal initiativ
inom EU som rör digitalisering och teknikutveckling, men
också integritetsskyddsfrågor. Det finns också ett antal
initiativ inom angränsande lagstiftningsområden. Denna
utveckling inverkar sällan direkt på utvecklingen inom
integritetsskyddsområdet, men när lagstiftningsområden
angränsar till varandra och förhandlingsarbetet sker
isolerat, finns risk för att regelverken inte harmonierar,
medför glapp, eller i alla delar inte går att förena. I sådana
fall får myndigheter och verksamheter ett stort ansvar för
att tolka och ta ställning i regelkonflikter.
Många gånger ska dataskyddsförordningen tillämpas
för personuppgiftsbehandlingen och finns då
kompletterande nationell överlappande reglering kan
det skapa otydlighet i hur regelverken ska tillämpas. Ett
exempel är hur reglerna om samtycke till kakor enligt
lagen om elektronisk kommunikation förhåller sig till
samtyckesregleringen enligt dataskyddsförordningen.
Frågorna rör bland annat hur långt samtycket sträcker sig
enligt respektive regelverk och om det ställs samma krav
på samtycke enligt lagen om elektronisk kommunikation
som enligt dataskyddsförordningen.

IMY | Integritetsskyddsrapport 2020

Lagstiftning som ligger nära eller i vissa fall specifikt
adresserar integritetsskyddsfrågorna är till exempel
NIS-direktivet, e-privacydirektivet och förhandlingarna
om en ny e-privacyförordning samt direktivet om öppna
data, det så kallade PSI-direktivet. Även initiativen inom
betaltjänstmarknaden och genomförandet av det andra
betaltjänstdirektivet, PSD2, visar hur politiken inom EU
verkar för ett fritt flöde av uppgifter, att minska hinder,
skapa större förutsättningar för fler aktörer och att det
krävs harmoniering mellan regelverken. På nationell nivå
ställer det krav på samverkan (i olika konstellationer)
mellan myndigheter, bland annat IMY, Myndigheten
för samhällsskydd (MSB) och beredskap, Post- och
telestyrelsen (PTS), Säkerhetspolisen, Myndigheten för
digital förvaltning (DIGG) och Finansinspektionen. Bland
annat finns anledning att samordna incidentrapportering
som ska ske till olika myndigheter utifrån olika krav, där
själva incidenten många gånger är sprungen ur ett och
samma händelseförlopp.
Centralt är återigen att påpeka att
dataskyddsförordningen är ett centralt regelverk
när det gäller personuppgiftsbehandling. Övriga
lagstiftningsprodukter på EU-nivå, såväl om
det avser förordningar och direktiv som andra
lagstiftningsprodukter, behöver ofta harmoniera med
förordningen i syfte att skapa ett tillämpbart, effektivt och
sammanhållet regelverk på integritetsskyddsområdet.
Detsamma gäller också för den kompletterande
nationella lagstiftning, som utfärdas som ett led i
implementeringen av EU-direktiven i nationell rätt. Här
krävs ofta en bred samordning och gemensamberedning
mellan olika politikområden i syfte att få en harmoniserad
reglering när det gäller personuppgifter inom
olika samhällssektorer.

43

3.4 Sveriges
digitaliseringspolitik

Digitaliseringspolitiken har även på
nationell nivå fått en tydlig prioritering de
senaste åren, vilket märkts bland annat
genom framtagandet av en nationell
digitaliseringsstrategi och en nationell
inriktning för AI.
Sveriges digitaliseringsstrategi anger
det övergripande målet att Sverige
ska vara bäst i världen på att använda
digitaliseringens möjligheter. Digital
trygghet, där personlig integritet ingår,
är ett av strategins delmål.
Den nationella inriktningen för AI anger
att Sverige ska vara ledande i att ta tillvara
möjligheterna som användning av AI kan
ge. I den nationella inriktningen konstaterar
regeringen att hur olika aktörer förmår
att omsätta dataskyddsförordningen i
sina respektive verksamheter kommer att
ha betydelse för hur väl Sverige förmår
ta hand om potentialen och hantera
riskerna med AI.
Sedan 2018 har regeringen gett olika
myndigheter en rad särskilda uppdrag för
att främja Sveriges förmåga att använda
AI, skapa och använda öppna data och
fortsätta digitalisera den offentliga sektorn.

När integritetsskydd stått i fokus i svensk politik
har det ofta varit i kontexten digital utveckling.
Digitaliseringspolitiken har även på nationell nivå
fått en tydligare prioritering de senaste åren, vilket
märkts bland annat genom framtagandet av nationell
digitaliseringsstrategi och en nationell inriktning för AI.
Digitaliseringspolitik omfattar bland annat arbete
med att digitalisera offentlig förvaltning och att skapa
goda förutsättningar för digital infrastruktur genom till
exempel bredband, digital identitet och 5G. Andra delar
av digitaliseringspolitiken handlar om att skapa goda
förutsättningar för utveckling och användning av data
och ny teknik som AI. Även arbete med att främja digital
kompetens och digitalt ledarskap hör till området.

3.4.1 Digital trygghet – en viktig del av
Sveriges digitaliseringsstrategi
Utgångspunkten för svensk digitaliseringspolitik de
senaste åren har varit regeringens digitaliseringsstrategi
För ett hållbart Sverige – en digitaliseringsstrategi,
som beslutades i maj 2017. Det övergripande målet
i digitaliseringsstrategin är att Sverige ska vara bäst
i världen på att använda digitaliseringens möjligheter.
I digitaliseringsstrategin bryts det övergripande målet
ned i fem delmål:
•

Digital kompetens

•

Digital trygghet

•

Digital innovation

•

Digital ledning

•

Digital infrastruktur.

Personlig integritet ingår i strategin som en uttalat viktig
del av delmålet om digital trygghet.
Delmålet digital trygghet är viktigt för att alla individer och
organisationer ska kunna känna tillit till att samhället är
rustat för de risker som finns i en digital värld. Regeringen
konstaterar i digitaliseringsstrategin att det krävs säkra
digitala system, som värnar den personliga integriteten
och att identifierade sårbarheter hanteras när människor
och samhället i allt högre grad blir beroende av att teknik
är uppkopplad och kommunicerbar via internet.
Delmålet digital trygghet har i sin tur konkretiserats
ytterligare i sex olika områden:
•

En digital identitet

•

Höga krav på säkerhet

•

Integritet i det digitala samhället

•

Demokratin värnas i digitala miljöer

•

En trygg och mobil arbetsmarknad

•

Fungerande digitala marknader och trygga
konsumenter.

I anslutning till att den nationella digitaliseringsstrategin
antogs inrättade regeringen också ett digitaliseringsråd
inom Regeringskansliet. Syftet med rådet är att bidra
till bättre samordning och ett effektivt genomförande
av regeringens strategiska arbete med digitalisering.
Regeringen fattade i slutet av 2020 beslut om att förlänga
digitaliseringsrådets uppdrag i ytterligare tre år.51 Under
2018 inrättades också Myndigheten för digital förvaltning
(DIGG), som tillsammans med Digitaliseringsrådet av
regeringen beskrivs som viktiga delar i arbetet med
utvecklingen och styrningen av digitaliseringspolitiken.52

51. https://www.regeringen.se/pressmeddelanden/12/fortsatt-arbete-for-digitaliseringsradet.
52. Prop 2020/21:1 Budgetpropositionen för 2021, utgiftsområde 22
Kommunikationer.
44

IMY | Integritetsskyddsrapport 2020

Under 2018 sammanställde Digitaliseringsrådet
lägesbilder till regeringen om samtliga
digitaliseringsstrategins delområden. I arbetet med
lägesbilden om digital trygghet, som publicerades
i oktober 2018, konstaterades att vissa områden
var återkommande i intervjuer och workshops som
Digitaliseringsrådet genomfört på temat digital trygghet.
Dessa områden är bland annat att
Alla medborgare behöver grundläggande
kunskaper – Viktiga områden där allmänhetens kunskap
behöver öka är medie- och informationskunnighet (MIK),
kunskap om hur personuppgifter används av olika företag
och myndigheter samt informationssäkerhetskunskap.
Företag och organisationer behöver öka
kompetensen om informations- och cybersäkerhet
och det behöver ses som en strategisk
verksamhetsfråga – Alla typer av organisationer
behöver arbeta systematiskt med informationssäkerhet.
Säkerhetsområdet behöver gå från att vara en
teknikfråga till en strategisk verksamhetsfråga.
Vid sidan om it-relaterade roller behöver
ledningsfunktioner kunna ta ett större ansvar. För det
krävs kompetens och kunskap. För detta behöver även
säkerhetsfrågorna i högre grad integreras i de vanliga
styrningsprocesserna, till exempel befintliga ledningsoch ekonomistyrningssystem.
Avvägningar mellan den personliga integriteten
och möjligheten att utveckla nya innovativa
tjänster med data som en resurs behöver löpande
hanteras – Många av de stora möjligheter som
digitaliseringen medför uppstår på grund av, och är
beroende av, de stora mängder data som samlas in från
allmänheten till exempel vid användandet av digitala
tjänster. Detta gäller både för det offentliga och det
privata. Digitaliseringsrådet konstaterar att en av de
största utmaningarna som följer av digitaliseringen
ligger i att hitta en balans mellan användandet av
insamlad personlig data och den personliga integriteten
som inte hämmar utvecklingen och samtidigt gör att
personers integritet värnas och att de känner tillit till de
digitala miljöerna.

3.4.2 Särskilda insatser med fokus på
AI och öppna data
Områden inom digitaliseringspolitiken som fått särskilt
fokus rör AI och öppna data. I maj 2018 beslutade
regeringen om en nationell inriktning för AI.53 Syftet var
att peka ut en övergripande färdriktning för AI-arbetet i
Sverige och lägga en grund för kommande prioriteringar.
Inriktningen för AI knyter på ett tydligt sätt an till den
övergripande digitaliseringsstrategin. Det är regeringens
målsättning att Sverige ska vara ledande i att ta tillvara
möjligheterna som användning av AI kan ge, med
syftet att stärka både den svenska välfärden och den
svenska konkurrenskraften.
Regeringen anger i den nationella inriktningen att
Sverige behöver
•

utveckla regler, standarder, normer och etiska
principer i syfte att vägleda etisk och hållbar AI och
användning av AI

•

verka för svenska och internationella standarder
och regelverk som främjar användning av AI och
förebygger risker

•

kontinuerligt se över behovet av digital infrastruktur
för att tillvarata möjligheterna som AI kan ge

•

fortsätta arbetet med att tillgängliggöra data som kan
utgöra en samlad infrastruktur för att använda AI på
områden där det tillför nytta

•

fortsätta att ta en aktiv roll i EU:s arbete med att
främja digitalisering och med att möjliggöra nyttan
som användningen av AI kan medföra.

Centrala områden för att ta arbetet vidare är utbildning,
forskning, innovation och användning samt ramverk
och infrastruktur. När det gäller ramverk konstaterar
regeringen att dataskyddsförordningen är en viktig del
i ramverket för AI. Hur olika aktörer förmår att omsätta
dataskyddsförordningen i sina respektive verksamheter
kommer att ha betydelse för hur väl Sverige förmår ta
hand om potentialen och hantera riskerna med AI.
Regeringen påtalar också att många av de regelverk
och riktlinjer som Sverige har att förhålla sig till kommer
från EU. För att Sverige ska kunna tillgodoräkna sig
satsningar som görs inom EU behöver vi delta och ta en
aktiv roll i det unionsgemensamma arbetet.
Sedan 2018 har regeringen också gett olika myndigheter
en rad särskilda regeringsuppdrag för att främja Sveriges
förmåga att använda AI och driva datadriven innovation.

53. Näringsdepartementet; Nationell inriktning för artificiell intelligens.
IMY | Integritetsskyddsrapport 2020

45

Bland annat har DIGG ett regeringsuppdrag att främja
den offentliga förvaltningens förmåga när det gäller AI.54
Statistiska centralbyrån (SCB), redovisade i november
2020 ett regeringsuppdrag att kartlägga användningen av
AI samt analys av stora datamängder i Sverige.55 Verket
för innovationssystem (Vinnova) har bland annat haft
i uppdrag att kartlägga hur väl AI och maskininlärning
kommer till användning i svensk industri och det svenska
samhället56 samt att göra en förstudie för etableringen
av digitala innovationshubbar utifrån kommissionens
digitaliseringsstrategi. Det pågår också en stor mängd
initiativ inom forskningsområdet.57
Ett antal initiativ har också tagits i Sverige som rör öppna
data. Grundtanken är att data, genom att göras helt
öppen eller tillgänglig inom olika digitala ekosystem,
ska kunna användas av flera parter på ett enkelt
och effektivt sätt. Därmed ökar också behovet av att
kunna standardisera data på olika sätt – till exempel
genom en sammanslutning av aktörer utvecklar
gemensamma regelverk eller principer, genom
gemensamma informationsmodeller eller genom att
göra data maskinläsbar. Inom offentlig sektor används
benämningen nationella grunddata om uppgifter som
flera aktörer har behov av och som är viktiga i samhället,
och ett ambitiöst arbete pågår för att underlätta utbytet
av sådan data. I näringslivet har projektet Digitala
Stambanan ett liknande syfte. Projektet utgår från tesen
att dataströmmar i den nya ekonomin blir minst lika
viktiga som fysiska flöden av råvaror och produkter.
Projektet kartlägger behov och möjligheter med digitalt
informationsutbyte i svensk industri.
Sverige saknar flera av de förvaltningsgemensamma
lösningar för informationsutbyte som finns i jämförbara
länder. Bristen på en nationell digital infrastruktur har
lett till många olika myndighets- och sektorsspecifika
lösningar, som skiljer sig från varandra. Mot denna
bakgrund har DIGG fått ett regeringsuppdrag att leda
arbetet med att skapa ett varaktigt, säkert och effektivt
informationsutbyte inom och med den offentliga
sektorn.58 Uppdraget genomförs tillsammans med
Bolagsverket, Domstolsverket, E-hälsomyndigheten,
Försäkringskassan, Lantmäteriet, MSB, Riksarkivet
samt Skatteverket.

54. Myndigheten för digital förvaltning (DIGG) Främja den offentliga
förvaltningens förmåga att använda AI. Delrapport i regeringsuppdrag
I2019/01416/DF och I2019/01020/DF.
55. Statistiska centralbyrån (SCB) Artificiell intelligens i Sverige, 2020.
56. Vinnova slutrapport VR 2018:08 Artificiell intelligens i svenskt
näringsliv och samhälle - Analys av utveckling och potential.
57. Se vidare avsnitt 7.
58. Uppdrag att etablera en förvaltningsgemensam digital infrastruktur
för informationsutbyte. I2019/03306/DF, I2019/01036/DF (delvis),
I2019/01361/DF (delvis), I2019/02220/DF.
46

I och med att myndigheterna går mot att standardisera
och bygga ut det förvaltningsgemensamma digitala
informationsutbytet blir det extra viktigt att från början
etablera ett gemensamt informationssäkerhetsarbete.
Eftersom det är först i de aggregerade datamängderna
som hela riskbilden framträder behöver arbetssätt
utvecklas där organisationer gör konkreta risk- och
konsekvensanalyser både tillsammans och var för
sig. För att bygga en hållbar utveckling behöver
organisationer redan från början bygga in dataskydd som
standard och ta ansvar för säkerheten i produkterna,
både vad gäller det enskilda bidraget och aggregerade
konsekvenser av hur datan delas, förädlas och
återanvänds i kommande led.

3.4.3 Digitalisering av offentlig sektor
Ett centralt område i digitaliseringspolitiken är
digitaliseringen av offentlig sektor. Ett viktigt initiativ
för att pröva och utvärdera former för samordnad
och säker it-drift inom staten är Försäkringskassans
tidsbegränsade uppdrag om att erbjuda it-drift för vissa
statliga myndigheter.59
Regeringen har också tillsatt en särskild utredare
med uppdrag att kartlägga och analysera statliga
myndigheters behov av säker och kostnadseffektiv
it-drift samt hur dessa behov tillgodoses.60 Den så
kallade it-driftsutredningen ska bland annat lämna
förslag på mer varaktiga former för en samordnad statlig
it-drift och tydliggöra de rättsliga förutsättningarna för
att på ett säkert sätt kunna anlita privata leverantörer
av it-drift. Uppdraget att kartlägga och analysera
statliga myndigheters it-drift och den offentliga
förvaltningens rättsliga förutsättningar för utkontraktering
med bibehållen säkerhet, inklusive eventuella
författningsförslag, redovisades den 15 januari 2021,
medan förslagen till mer varaktiga former för samordnad
statlig it-drift ska redovisas senast den 15 oktober 2021.

59. I2019/02515/DF.
60. Dir. 2019:64 Säker och kostnadseffektiv it-drift för den offentliga
förvaltningen.
IMY | Integritetsskyddsrapport 2020

En central fråga i utredningen handlar om statliga
myndigheters möjligheter att anlita privata leverantörers
molntjänster. Risker med att statliga myndigheter
använder molntjänster som tillhandahålls av privata
leverantörer har tidigare bland annat belysts i
Försäkringskassans vitbok om molntjänster i
samhällsbärande verksamhet.61 I vitboken ifrågasätter
Försäkringskassan bland annat lämpligheten i att
svenska myndigheter avhänder sig kontrollen över
uppgifter i den verksamhet som vi benämner som
samhällsbärande till privata företag eller andra
länder. Till detta kommer olika säkerhetsrelaterade
aspekter. Som exempel nämner Försäkringskassan
i vitboken en ökad allmän sårbarhet, ökade risker för
att obehöriga får tillgång till data samt svårigheter att
säkerhetspröva personal och upprätta rättvisande
risk- och sårbarhetsanalyser.62
EU-domstolens avgörande i Schrems II-målet,63 där
domstolen slår fast att det så kallade Privacy Shieldbeslutet som möjliggör överföring av personuppgifter
från EU/EES till USA inte ger ett tillräckligt skydd för
personuppgifter när dessa förs över till USA, har för
många verksamheter ställt frågan om USA-baserade
molntjänster på sin spets.
En tänkbar väg framåt kan vara en europeisk
molntjänstinfrastruktur. Tyskland och Frankrike har inom
ramen för projektet GAIA-X påbörjat ett arbete med en
sådan infrastruktur. Projektet syftar bland annat till att
stärka den europeiska digitala suveräniteten, att minska
beroendet och inlåsningseffekter kopplat till enskilda
kommersiella aktörer, att göra molntjänster mer attraktiva
på bredare front, särskilt för små och medelstora företag
samt att skapa ett europeiskt ekosystem för datadriven
innovation. Från Sveriges håll har Skatteverket
regeringens uppdrag att bevaka arbetet med projektet.64
Ett regeringsuppdrag under 2020 tar specifikt sikte
på integritetsskydd och medborgarnas kontroll över
data som finns hos offentlig sektor. Det handlar om ett
uppdrag till Arbetsförmedlingen, E-hälsomyndigheten,
DIGG och Skatteverket att genomföra en omvärldsanalys
och ta fram ett koncepttest som visar hur individens
möjligheter till insyn och kontroll över de data
om individen som finns hos offentlig sektor, och i
förlängningen även de data om individen som finns
hos privat sektor, kan öka. Resultatet av uppdraget ska
redovisas till Regeringskansliet senast den 1 juni 2021.

61. Försäkringskassan Vitbok – Molntjänster i samhällsbärande
verksamhet – risker, lämplighet och vägen framåt Föräkringskassans
diarienummer: 013428-2019.
62. Förslag till hantering av dessa problem lämnas i prop. 2019/20:201
Tystnadsplikt vid utkontraktering av teknisk bearbetning eller lagring av
uppgifter.
63. Data Protection Commissioner v Facebook Ireland Limited,
Maximillian Schrems (Case C-311/18, “Schrems II”).
64. I2020/02296/DF.
IMY | Integritetsskyddsrapport 2020

3.4.4 Digitaliseringspolitikens
fortsatta inriktning
I budgetpropositionen för 2021 bedömde regeringen
sammantaget att förutsättningarna är goda att nå det
övergripande målet för digitaliseringspolitiken. Samtidigt,
konstaterar regeringen, finns utmaningar som bidrar till
att Sverige ännu inte är bäst i världen på att använda
digitaliseringens möjligheter.65
För att nyttja AI och annan ny teknik på ett sätt som
svarar mot målen på digitaliseringsområdet och
invånarnas förväntan på den offentliga förvaltningen
understryker regeringen att det behöver finnas en
balans mellan innovation och grundlig analys för att
säkerställa säker, resurseffektiv och ändamålsenlig
användning av ny teknik. Data är en grundförutsättning
för att kunna nyttja potentialen i AI och annan digital
innovation. Arbetet behöver fortsätta med säker tillgång
till öppna data och användningen av data som strategisk
resurs, med respekt för regler om dataskydd och den
personliga integriteten. Samverkan mellan olika aktörer
behöver enligt regeringen främjas för att åstadkomma ett
livskraftigt innovationsklimat, särskilt samordning av testoch experimentmiljöer.
Regeringen påtalar också att möjligheterna till digital och
datadriven innovation kan förbättras genom ett effektivt
utnyttjande av initiativ på europeisk nivå inom ramen
för bland annat EU:s digitaliseringsstrategi, datastrategi
och satsningar på AI och blockkedjor. Efter ett förslag
från DIGG har regeringen aviserat att man under 2021
avser ta fram en nationell strategisk inriktning för data,
som bland annat ska bidra till ett ökat utbud av och
tillgänglighet till öppna data.
Regeringen avser också att vidta åtgärder i syfte att
säkerställa långsiktighet och kontinuitet när det gäller
att samlat följa upp och analysera hela samhällets
digitalisering. Regeringen bedömer vidare att
lagstiftningen kan behöva anpassas ytterligare för att ge
ett tillräckligt stöd för en digital och datadriven offentlig
förvaltning. Regeringen genomför också en satsning för
att DIGG ska kunna vägleda och ge rättsligt stöd till den
offentliga förvaltningen.

65. Prop. 2020/21:1 Budgetpropositionen för 2021 Utgiftsområde 22,
avsnitt 4.5.1.
47

3.5 Sveriges
integritetsskyddspolitik

På informations- och
cybersäkerhetsområdet har en
nationell strategi utarbetats och
en rad åtgärder vidtagit. De sju
myndigheterna i Samverkansgruppen
för informationssäkerhet (SAMFI)
ansvarar tillsammans för att genomföra
den handlingsplan som finns kopplad
till strategin.
Införandet av dataskyddsförordningen,
brottsdatalagen och kompletterande
regelverk är utan tvekan det
mest betydelsefulla direkta
integritetsskyddspolitiska arbetet
under senare år.
Integritetskommittén lämnade 2017 ett
antal förslag för att stärka den personliga
integriteten. Ett antal förslag har realiserats,
främst avseende informationssäkerhet och
digitalisering av offentlig sektor. Bland de
förslag som inte lett till åtgärder finns en
rad branschspecifika åtgärder till exempel
avseende uppförandekoder.

Sveriges integritetsskyddspolitik grundar sig på
ett förstärkt grundlagsskydd för den personliga
integriteten som infördes i 2 kap. 6 § andra
stycket regeringsformen år 2011. Skyddet för den
personliga integriteten i samband med behandling
av personuppgifter har blivit mer uttalat under 2018
genom genomförandet av dataskyddsförordningen,
brottsdatalagen och ett stort antal kompletterande
regelverk på integritetsskyddsområdet. Ett omfattande
arbete har också bedrivits med att stärka arbetet inom
informationssäkerhets- och cybersäkerhetsområdet.

3.5.1 Informations- och cybersäkerhet

Försvarsberedningen framhöll i sin rapport
Motståndskraft: Inriktningen av totalförsvaret och
utformningen av det civila försvaret 2021–2025
att cybersäkerhetsfrågor får allt större betydelse i
utrikes- och säkerhetspolitiken liksom för den nationella
säkerheten.66 De globala cyberdiskussionerna
befinner sig i ett formativt skede, där frågorna
spänner över ett brett fält med bland annat folkrätt,
försvars- och säkerhetspolitik, mänskliga rättigheter
och global utveckling.
Försvarsberedningen påtalade vidare att de mest
skyddsvärda verksamheterna är beroende av
funktionalitet och säkerhet inom andra verksamheter.
Arbetet med skydd för de mest skyddsvärda
verksamheterna kan därför inte bedrivas isolerat,
utan måste ske koordinerat med det samlade arbetet
med samhällets informations- och cybersäkerhet.
Skyddsarbetet är ett gemensamt ansvar för hela
samhället och måste enligt Försvarsberedningen
bedrivas på central, regional och lokal nivå, hos
myndigheter, företag och organisationer i Sverige. Den
tekniska säkerheten behöver fortsatt stärkas samtidigt
som hänsyn tas till att det i många fall är den mänskliga
faktorn som ligger bakom incidenter eller utnyttjas vid
angrepp. De åtgärder som vidtas för att exempelvis höja
lägstanivån i informations- och cybersäkerhetsarbetet
anses av Försvarsberedningen hänga samman med
arbetet att skydda samhället mot avsiktliga cyberattacker.
Ett liknande anslag återfinns i den nationella
säkerhetsstrategi som regeringen fattade beslut om
2017.67 En robust cyberförsvarsförmåga framhålls som
en viktig del av vår samlade ansats att stå emot riktade
angrepp och försök till påverkan. I strategin framhålls att
det, för att bemästra utmaningarna inom informationsoch cybersäkerhetsområdet är viktigt att fortlöpande
arbeta för att minska sårbarheter. Detta är en uppgift för
alla aktörer i samhället, menar regeringen. Förmågan
att förebygga, identifiera och hantera it-incidenter
och antagonistiska attacker behöver förbättras inom
alla samhällsviktiga funktioner. De mest skyddsvärda
verksamheterna ska dessutom svara upp mot de krav
som ställs i säkerhetsskyddslagstiftningen. Arbetet med
att minska sårbarheter tar sin grund i verksamhetens
risk- och sårbarhetsanalys och/eller säkerhetsanalys. En
förutsättning för arbetet är en utvecklad samordning och
samverkan mellan myndigheter och andra aktörer, för
att identifiera vad som ska skyddas och vilka ytterligare
säkerhetsåtgärder som behöver sättas in.

Ett viktigt område för att öka den digitala tryggheten
handlar om informations- och cybersäkerhet. Givet att de
aktörer som har störst kapacitet att utföra cyberangrepp
utgörs av främmande makt är informations- och
cybersäkerhetsfrågor sedan några år tillbaka en viktig del
i svensk försvarspolitik.
66. Ds 2017:66 Motståndskraft Inriktningen av totalförsvaret och
utformningen av det civila försvaret 2021–2025.
67. Statsrådsberedningen; Nationell säkerhetsstrategi, 2017.
48

IMY | Integritetsskyddsrapport 2020

I oktober 2018 beslutade regeringen om en nationell
strategi för samhällets informations- och cybersäkerhet.68
I strategin framhålls att ett strukturerat och riskbaserat
arbete med informations- och cybersäkerhet bidrar till
att säkerställa den fortsatta digitaliseringen av samhället
och samtidigt hävda Sveriges säkerhet och nationella
intressen. Ett strukturerat och riskbaserat arbete med
informations- och cybersäkerhet är också en viktig
förutsättning för svensk tillväxt och konkurrenskraft, samt
en nödvändighet för att näringslivet ska kunna utveckla
och tillhandahålla konkurrenskraftiga varor och tjänster.
För att informationshantering och it-användning
i samhället ska kunna utvecklas på ett tryggt och
säkert sätt krävs att alla aktörer har en helhetssyn på
informationssäkerhet, som ska vara en självklar och
integrerad del i allt arbete på alla nivåer i samhället.
Strategin innehåller sex strategiska prioriteringar:
•

säkerställa en systematisk och samlad ansats i
arbetet med informations- och cybersäkerhet

•

öka säkerheten i nätverk, produkter och system

•

stärka förmågan att förebygga, upptäcka och hantera
cyberattacker och andra it-incidenter

•

öka möjligheterna att förebygga och bekämpa itrelaterad brottslighet

•

öka kunskapen och främja kompetensutvecklingen

•

stärka det internationella samarbetet.

Med utgångspunkt i den nationella strategin har
regeringen gett sju myndigheter i uppdrag att gemensamt
utarbeta en handlingsplan med aktiviteter för att
genomföra strategin. Det handlar om myndigheterna
i Samverkansgruppen för informationssäkerhet
(SAMFI); MSB, Försvarets radioanstalt (FRA),
Försvarets materielverk (FMV), Försvarsmakten,
Post- och telestyrelsen (PTS), Polismyndigheten
samt Säkerhetspolisen. Handlingsplanen spänner
över åren 2019–2022 och SAMFI-myndigheterna
har regeringens uppdrag att fortsätta arbeta med
åtgärderna i handlingsplanen.
Regeringen har också gett MSB ett antal särskilda
regeringsuppdrag avseende informationssäkerhet.
Det har bland annat handlat om riktade
utbildningsinsatser till statliga myndigheter, kommuner,
regioner och länsstyrelser för att höja nivån på
informationssäkerhetsarbetet i offentlig sektor
samt att ta fram en struktur för uppföljning av det
systematiska informationssäkerhetsarbetet i den
offentliga förvaltningen. Myndigheten har också haft i
uppdrag att bidra till att öka allmänhetens kunskap om
informationssäkerhet, vilket bland annat resulterat i den
nationella kampanjen Tänk säkert!

68. Skr. 2016/17:213 Nationell strategi för samhällets informations- och
cybersäkerhet.
IMY | Integritetsskyddsrapport 2020

MSB har också en central roll i arbetet med
implementeringen av NIS-direktivet i Sverige.69
Lagen ställer krav på leverantörer av samhällsviktiga
tjänster inom sju utpekade sektorer samt, under
vissa förutsättningar, leverantörer av digitala
tjänster. De sju sektorerna för samhällsomfattande
tjänster är energi, transport, bankverksamhet,
finansmarknadsinfrastruktur, hälso- och sjukvård,
leverans och distribution av dricksvatten samt digital
infrastruktur. För var och en av sektorerna finns en
utpekad tillsynsmyndighet. MSB:s uppdrag på området
innefattar bland annat föreskriftsrätt och samordning för
de olika sektorsspecifika tillsynsmyndigheterna i syfte
att säkerställa en effektiv och likvärdig tillsyn. MSB är
också mottagare av incidentrapporter.
Vidare har regeringen beslutat att ett nationellt
cybersäkerhetscentrum ska startas och gett FRA,
Försvarsmakten, MSB och Säkerhetspolisen i uppdrag
att tillsammans vidta förberedande åtgärder. Det
nationella cybersäkerhetscentret ska stärka Sveriges
samlade förmåga att förebygga, upptäcka och hantera
antagonistiska cyberhot mot Sverige och minska
cybersårbarheterna. Det ska ge ett utvecklat och
samordnat stöd om hur privat och offentlig sektor kan
skydda sig mot cyberattacker.

3.5.2 Integritetsskyddspolitiken i
Sverige – dataskyddsreformen har
implementerats
I Sverige har integritetsskyddspolitiken främst fått tydliga
uttryck genom införandet av dataskyddsförordningen och
övriga regelverk på dataskyddsområdet. Bland annat
har kompletterande nationell lagstiftning genomförts
genom dataskyddslagen, men på området har också
ett EU-direktiv rörande personuppgiftsbehandling
i brottsbekämpande verksamhet implementerats
genom införandet av brottsdatalagen. I samband med
införandet av dataskyddsförordningen, dataskyddslagen
och brottsdatalagen genomfördes också omfattande
ändringar och anpassningar i nationell kompletterande
sektorsspecifik lagstiftning.70 Detta innebär att regeringen
har säkerställt att grundläggande regelverk finns på plats
som har integritetsskyddsaspekterna i fokus.
Vilka krav regelverket ställer på behandling av data
beskrivs övergripande i kapitel 4 och något mer fördjupat
i en bilaga till rapporten.

69. Som en del i EUs strategi på cybersäkerhetsområdet antogs NIS-direktivet (EU Network and Information Security Directive) 2016. Det var
ett av de första initiativen för att skapa en EU-övergripande reglering,
i syfte att öka cybersäkerheten över hela unionen. Eftersom det är ett
direktiv har det implementerats i resp. medlemsstat genom nationell
lagstiftning, i Sverige genom lag (2018:1174) och förordning (2018:1175)
om informationssäkerhet för samhällsviktiga och digitala tjänster.
70. Det kan på sina håll fortfarande finnas bristande harmonisering
mellan medlemsstaternas nationella kompletterande lagstiftning.
Svenskt näringsliv pekar på detta som ett problem i sin skrift ”Vad är fel
med GDPR?”.
49

3.5.3 Regeringen har agerat på ett
antal av Integritetskommitténs förslag
från 2017
Inom ramen för integritetsskyddspolitiken har regeringen
också agerat på ett antal förslag som tidigare lämnats.
Integritetskommittén lämnade i sitt slutbetänkande
201771 totalt 36 förslag på åtgärder som kommittén ansåg
kunde stärka skyddet för den personliga integriteten. För
ungefär hälften av kommitténs förslag har någon form
av åtgärder vidtagits, även om det inte nödvändigtvis är
exakt i enlighet med kommitténs förslag. Flest åtgärder
har vidtagits inom områdena informationssäkerhet
och e-förvaltning.

3.5.3.1 Förslag som har genomförts
Flera av Integritetskommitténs förslag om
informationssäkerhet har genomförts, bland annat
i delar som avser uppdrag till MSB. Bland annat
föreslogs att MSB skulle få ett tillsynsuppdrag avseende
statliga myndigheters informationssäkerhet, att MSB
skulle få uppdraget att utveckla en styrmodell för
informationssäkerhetsarbete i staten samt följa upp
statliga myndigheters informationssäkerhetsarbete.
Som redovisats ovan har MSB också fått ett antal
regeringsuppdrag som rör informationssäkerhet.
Vidare uppmanade Integritetskommittén att regeringen
borde följa upp Riksrevisionens rekommendationer
avseende kompetens och metod för utredning av
it-brott. Regeringen har också gett Polismyndigheten i
uppdrag att ta fram en långsiktig plan för att säkerställa
att rätt kompetens finns att tillgå i verksamheten för att
utreda it- brott.72
Integritetskommittén lämnade också flera förslag
rörande e-förvaltning, varav merparten genomförts.
Ett av förslagen handlade om att den myndighet som får
det samlade ansvaret för den offentliga förvaltningens
digitalisering – vilket kom att bli DIGG – i sin instruktion
bör ha särskilt uttalat att myndigheten ska främja
skyddet av den personliga integriteten. Av instruktionen
för DIGG framgår att myndigheten ska bedriva arbetet
med digitalisering av den offentliga förvaltningen på
ett sätt som säkerställer skyddet av säkerhetskänslig
verksamhet och informationssäkerhet i övrigt samt
skyddet av den personliga integriteten.73 Även i flera av
myndighetens regeringsuppdrag framhålls att särskilt
fokus ska läggas på säkerhet, informationssäkerhet,
sekretess och integritetsskydd.

71. SOU 2017:52 Så stärker vi den personliga integriteten.
72. Ju2020/00378/PO.
73. Förordning (2018:1486) med Instruktion för Myndigheten för digital
förvaltning, 8 §.
50

I enlighet med kommitténs förslag har regeringen också
utarbetat ett lagförslag om tystnadsplikt för leverantörer
av molntjänster och andra personuppgiftsbiträden.74
Riksdagen har antagit regeringens förslag och
lagändringen trädde ikraft den 1 januari 2021.75 Vidare
har regeringen, i enlighet med vad som ursprungligen
föreslogs av Statens Servicecenter och tillstyrktes av
Integritetskommittén, tillsatt en utredning för att utreda
förutsättningarna för inrättandet av en statlig molntjänst
som den offentliga förvaltningen ska kunna använda
sig av (it-driftsutredningen som beskrivs ovan).

3.5.3.2 Förslag som inte har genomförts
En rad av kommitténs förslag rörde uppförandekoder i
olika branscher. Kommittén föreslog att regeringen bör
initiera och stödja framtagandet av uppförandekoder
inom konsumentområdet, skolan, hälso- och sjukvården,
arbetslivet och e-förvaltningen. Mer specifikt lämnade
kommittén förslag på regeringsuppdrag till bland annat
Konsumentverket, Skolverket, E-hälsomyndigheten
och Arbetsmiljöverket för att initiera och stödja arbetet
med uppförandekoder i olika branscher. Några sådana
regeringsuppdrag har inte lämnats.
Generellt när det gäller uppförandekoder kan
konstateras att IMY endast fått in ett fåtal ansökningar
om godkännande av uppförandekoder sedan maj 2018
och att ingen avser de föreslagna branscherna eller
sektorerna. Det kan också konstateras att främjandet
av instrument för att säkerställa integritetsskyddet,
bland annat uppförandekoder, är ett av fokusområdena
för kommissionens fortsatta utvärdering av
dataskyddsförordningens genomförande.
Kommittén lämnade också ett antal branschspecifika
förslag där åtgärder inte vidtagits. Förslagen handlade
till exempel om att utreda en lagreglerad tystnadsplikt
för försäkringsföretag och deras anställda avseende
personuppgifter och reglering av ett teknikoberoende
skydd för den enskildes integritet vid kreditupplysning.
Vidare menade Integritetskommittén att regeringens
digitala strategier bör kompletteras med uttryckliga mål
som avser den personliga integriteten. Målet, ansåg
kommittén, bör vara att Sverige inte bara ska vara bäst
i världen på att utnyttja digitaliseringens möjligheter,
utan också världsledande på att skydda den personliga
integriteten. Något sådant mål har inte fastställts.
Integritetskommittén konstaterade också att det finns
ett behov av att i högre grad integrera arbetet med att
skydda den personliga integriteten med det traditionella
informationssäkerhetsarbetet.

74. Prop. 2019:20:201 Tystnadsplikt vid utkontraktering av teknisk
bearbetning eller lagring av uppgifter.
75. Lag (2020:914) om Tystnadsplikt vid utkontraktering av teknisk
bearbetning eller lagring av uppgifter.
IMY | Integritetsskyddsrapport 2020

Ett förslag som inte heller genomförts rör inrättandet
av ett kompetenscenter för frågor som rör
anskaffning och användning av externa it-tjänster.
Upphandlingsmyndigheten tillhandahåller dock
generellt stöd och vägledning för upphandling
och avtalsförvaltning och MSB har tagit fram en
vägledning för att upphandla informationssäkert.76
Integritetskommittén menade att ett dedikerat
kompetenscenter skulle kunna bidra till att den offentliga
förvaltningen blir bättre kravställare i upphandlingar,
bland annat vad gäller kraven på inbyggt dataskydd och
dataskydd som standard.

3.5.3.3 Förslag som har rört tydligare
reglering i lag
Även när det rör lagreglering lämnade
Integritetskommittén förslag som inte har genomförts.
Ett inledande konstaterande från kommittén
var till exempel att det är otillfredsställande att
regeringsformens skydd av den personliga integriteten
tillämpas på så olika sätt av utredningar, myndigheter och
inom Regeringskansliet.77 Kommittén menade att mycket
tid skulle kunna sparas i lagstiftningsprocessen om det
framgick tydligare i utredningar vilka avvägningar rörande
den personliga integriteten som ett lagstiftningsförslag
aktualiserar. Mot denna bakgrund föreslog kommittén
en ändring i kommittéförordningen (1998:1474) med
innebörden att om förslagen i ett betänkande har
betydelse för den personliga integriteten i de fall som
avses i 2 kap. 6 § andra stycket regeringsformen, ska
konsekvenserna anges i betänkandet. Något sådant
krav har inte förts in i kommittéförordningen, även om
det i vissa enskilda utredningsdirektiv specifikt anges att
utredaren särskilt ska beskriva vilka konsekvenser de
förslag som lämnas har för den personliga integriteten.
Utredningen föreslog därtill att regeringen bör utvärdera,
utveckla och vid behov uppdatera IMY:s vägledning för
integritetsanalys, vilket inte genomförts. Ett arbete pågår
dock inom IMY med att uppdatera vägledningen och den
avses publiceras första halvåret 2021.
Inom vissa områden menade Integritetskommittén att
det saknas viktig reglering om hur personuppgifter ska
hanteras, vilket lämnar de personuppgiftsansvariga i
ett svårt läge. Kommittén menade till exempel att det
behövs en ny socialtjänstdatalag som reglerar den
personuppgiftsbehandling som sker inom socialtjänsten.
En sådan utredning har också tillsatts.78

76. MSB 1177; Upphandla informationssäkert – en vägledning.
77. 2 kap. 6 § andra stycket regeringsformen.
78. SOU 2020:47 Hållbar socialtjänst – En ny socialtjänstlag (innehåller
förslag till lag om socialtjänstdataregister).
IMY | Integritetsskyddsrapport 2020

Kommittén konstaterade att digitalisering och
personlig integritet är ett område som förtjänar större
uppmärksamhet i forskningen, både för att höja
kunskapsnivån men också för att bidra till att finna
lösningar av tekniska och legala utmaningar. De föreslog
därför att regeringen skulle ge Vetenskapsrådet i uppdrag
att fördela anslag till tvärvetenskaplig forskning på temat,
samt att Vinnova ges ett uttalat uppdrag att främja projekt
som involverar integritetsstärkande teknik och arbetssätt
samt att upplysa om dataskyddsförordningen i sitt arbete.
Någon direkt koppling till Integritetskommitténs förslag
kan inte spåras, men forskning inom digital utveckling
och personlig integritet bedrivs vid flera lärosäten
i Sverige. Exempel på pågående forskning ges i
kapitel 7 i rapporten.
Vinnova fick också i december 2019 ett regeringsuppdrag
att stödja offentliga aktörer i deras arbete med regel- och
policyutveckling. Vinnova ska tillhandahålla stöd till
offentliga aktörer, däribland regelgivande myndigheter,
för att stärka deras förmåga att proaktivt arbeta med
regel- och policyutveckling. Vinnova är också en av
finansiärerna till AI Sweden, en paraplyfunktion som ska
utgöra en samlande kraft för tillämpad AI för Sverige. En
del av den nationella stödfunktionens uppdrag handlar
om att stödja arbetet med rättsutveckling, där frågor som
rör dataskyddsförordningen utgör en viktig del.
För att klargöra vilket anslag, vilka resurser och vilka
kompetenser som dataskyddsmyndigheten behöver
de närmaste åren, ansåg Integritetskommittén att
regeringen bör ge Statskontoret i uppdrag att utföra en
myndighetsanalys av IMY. En sådan myndighetsanalys
har utförts och presenterades av Statskontoret
i juni 2020.79
Andra förslag på tydligare reglering har inte åtgärdats.
Det rör till exempel nya integritetsstärkande regler i
patientdatalagen, reglering av medborgarprofilering,
utredning av ett utökat sekretesskydd för uppgifter om
elever i skolans it-system samt lagreglering av vissa
integritetskänsliga spaningsmetoder. Dessa frågor har
fortsatt hög aktualitet.

79. Statskontorets rapport 2020:14 Myndighetsanalys av
Datainspektionen.
51

52

IMY | Integritetsskyddsrapport 2020

4. Vilka krav ställer
regelverket på skydd
för personuppgifter?
Skyddet för våra personuppgifter
har förstärkts väsentligt genom
dataskyddsreformen. I det här
kapitlet ges en kort bakgrund till
dataskyddsförordningen och en
sammanfattning av de viktigaste
förändringarna som lagstiftningen
innebar. Vi gör också en kort
genomgång av det dryga tiotal domar
som kommit från EU- domstolen sedan
dataskyddsförordningen trädde i kraft.
En mer utförlig redovisning av de
rättigheter och skyldigheter som
regleras i dataskyddsförordningen
återfinns i en bilaga till denna rapport.

IMY | Integritetsskyddsrapport 2020

53

4.1 Från direktiv till förordning

Ett viktigt syfte med införandet av
dataskyddsförordningen var att möta
den snabba tekniska utvecklingen och
ökande insamlingen och delningen av
personuppgifter.
Till skillnad från det tidigare
dataskyddsdirektivet gäller
dataskyddsförordningen direkt i
medlemsstaterna och förordningen är
primär rätt, vilket innebär att all nationell
lagstiftning ska anpassas till förordningen.

Ett första stort steg på integritetsskyddstrappan togs
1973 då datalagen infördes. Sverige var först ut med
att inrätta en tillsynsmyndighet på området och den
1 juli 1973 inrättades Datainspektionen. Nästa stora
steg togs 1998 då dataskyddsdirektivet infördes, och
genom direktivet togs det första gemensamma steget
i syfte att åstadkomma en harmoniserad tillämpning
inom EU.80 Direktivet infördes i svensk rätt genom
personuppgiftslagen (1998:204).
Mot bakgrund av bland annat den snabba tekniska
utvecklingen och den omfattande insamlingen och
delningen av personuppgifter bedömdes att det krävs en
stark och mer sammanhängande ram för dataskyddet
inom unionen, uppbackad av ett kraftfullt tillsynsarbete.
Efter ett långvarigt förhandlingsarbete infördes
dataskyddsförordningen den 25 maj 2018. Förordningen
gäller nu direkt som lag i samtliga EU:s medlemsländer.81
I anslutning till detta arbetades en stor mängd regelverk
fram och anpassningar har som tidigare nämnts skett i
stor omfattning av sektorsspecifika regelverk.

80. Direktiv 94/95/EG om skydd för enskilda personer med avseende
på behandling av personuppgifter och om det fria flödet av sådana
uppgifter antogs 1995 och implementerades i nationell rätt genom personuppgiftslagen 1998.
81. Ett nytt direktiv på det brottsbekämpande området genomfördes för
Sveriges vidkommande per den 1 augusti 2018 genom brottsdatalagen
(2018:1177) och brottsdataförordningen (2018:1202).
54

En av grunderna för att stärka enskildas rättigheter
genom en förordning vara att det fortfarande fanns
brister i hur länderna implementerat och tolkat direktivet,
vilket lett till rättsosäkerhet och återstående betydande
risker för enskilda individer, särskilt vid användning av
internet. Genom förordningen avsågs en konsekvent
och enhetlig tillämpning av bestämmelserna om skydd
av fysiska personers grundläggande rättigheter och
friheter vid behandling av personuppgifter säkerställas
i hela unionen.
Det som är nytt efter att dataskyddsförordningen
infördes är att den idag är det primära regelverket när det
gäller personuppgiftsbehandling. Personuppgiftslagen
var subsidiär i förhållande till andra bestämmelser,
det vill säga den gällde bara om det inte fanns
andra bestämmelser på området.82 Idag måste all
personuppgiftsbehandling uppfylla kraven enligt
dataskyddsförordningen. Nationell rätt ska ha anpassats
till förordningen och utgör kompletterande lagstiftning.83
Det räcker således inte att uppfylla nationella föreskrifter
och om det uppstår konflikt mellan regelverk går
dataskyddsförordningen före.
Dataskyddsförordningen innehåller 99 artiklar och 173
beaktandesatser. Detta utgör regelverket i sin helhet
och ytterligare förarbeten saknas. I beaktandesatserna,
där syftet bakom regleringen beskrivs, betonas att den
tekniska utvecklingen och de nya möjligheter som idag
finns att ta tillvara digitaliseringens möjligheter behöver
balanseras med ett effektivt integritetsskydd.
Av beaktandesatserna framgår vidare att ett
effektivt skydd av personuppgifter över hela unionen
förutsätter att de registrerades rättigheter förstärks
och specificeras, att de personuppgiftsansvarigas
och personuppgiftsbiträdenas skyldigheter vid
behandling av personuppgifter klargörs, att det finns
likvärdiga befogenheter för övervakning, att det
säkerställs att reglerna för skyddet av personuppgifter
efterlevs samt att sanktionerna för överträdelser är
likvärdiga i medlemsstaterna.

82. I 2 § personuppgiftslagen angavs att om det i en annan lag eller i
en förordning finns bestämmelser som avviker från denna lag, ska de
bestämmelserna gälla.
83. Ett område där detta möjligen inte uppfattas som tillräckligt klart
är kamerabevakning – även om man har fått tillstånd till bevakning
behöver bevakningen uppfylla regleringen i GDPR. Detta gäller också
om verksamheten inte behöver tillstånd – dataskyddsförordningen gäller
för bevakningen.
IMY | Integritetsskyddsrapport 2020

4.2 Förstärkta rättigheter och
skärpta skyldigheter

Genom dataskyddsförordningen har
enskildas rättigheter stärkts. Samtidigt
innebär förordningen på en rad områden
skärpta skyldigheter för alla verksamheter
som hanterar personuppgifter.
Skyldigheterna för verksamheter som
behandlar personuppgifter utgår från
förordningens sex grundläggande principer
och att det krävs en rättslig grund för att
få behandla personuppgifter. Är inte de
grundläggande principerna beaktade
eller om rättslig grund saknas kan man
utgå från att personuppgiftsbehandlingen
inte är laglig.

Centralt för att skapa den tillit som behövs för att utveckla
den digitala ekonomin över hela den inre marknaden
är att enskilda individer har kontroll över sina egna
personuppgifter. Dataskyddsförordningen innebär på en
rad områden stärkta rättigheter för enskilda.
Det handlar bland annat om rätten till (klar och
tydlig) information, rätten att få personuppgifter
rättade, raderade eller överförda, rätten att få göra
invändningar (till exempel om uppgifter används för
direktmarknadsföring) och rätten att inte bli föremål för ett
beslut som enbart grundas på automatiserad behandling.
Den enskildes rättigheter är långtgående och förutsätter
att den som hanterar personuppgifter har ordning och
reda och kan härleda personuppgifter som kan kopplas
till en viss individ samt också rutiner och processer för
att ge enskilda den insyn och kontroll över sina uppgifter
de har rätt till.

Enskildas rättigheter balanseras med utökade och
omfattande skyldigheter för den som behandlar
personuppgifter, oftast personuppgiftsansvariga men
även biträden till dessa har fått uttalade skyldigheter.
Kraven på en personuppgiftsansvarig är bland annat
att man vid behandling av personuppgifter följer
förordningens sex grundläggande principer,84 som rör
•

Laglighet, korrekthet och öppenhet – uppgifter
ska behandlas på ett lagligt, korrekt och öppet sätt i
förhållande till den registrerade

•

Ändamålsbegränsning – uppgifter ska samlas in
för särskilda, uttryckligt angivna och berättigade
ändamål och inte senare behandlas på ett sätt
som är oförenligt med dessa ändamål (den så
kallade finalitetsprincipen)

•

Uppgiftsminimering – uppgifter ska vara adekvata,
relevanta och inte för omfattande i förhållande till de
ändamål för vilka de behandlas

•

Korrekthet – uppgifter ska vara korrekta och om
nödvändigt uppdaterade. Alla rimliga åtgärder måste
vidtas för att säkerställa att personuppgifter som
är felaktiga i förhållande till de ändamål för vilka de
behandlas raderas eller rättas utan dröjsmål

•

Lagringsminimering – uppgifter får inte förvaras i en
form som möjliggör identifiering av den registrerade
under en längre tid än vad som är nödvändigt för de
ändamål för vilka personuppgifterna behandlas.

•

Integritet och konfidentialitet – uppgifter ska
behandlas på ett sätt som säkerställer lämplig
säkerhet – inbegripet skydd mot obehörig eller
otillåten behandling och mot förlust, förstöring eller
skada genom olyckshändelse – med användning av
lämpliga tekniska eller organisatoriska åtgärder.

Därutöver anges principen om ansvarsskyldighet – den
personuppgiftsansvarige ska ansvara för och kunna visa
att de grundläggande principerna efterlevs.
Är inte de grundläggande principerna beaktade eller
om rättslig grund saknas kan man utgå från att man inte
uppfyller de närmare förskrifterna i förordningen och att
personuppgiftsbehandlingen därmed inte är laglig.85 Följs
de grundläggande principerna har man också till stora
delar säkerställt att enskildas rättigheter tillgodoses.

84. Artikel 5.1 (a–f) dataskyddsförordningen.
85. Rättsliga grunder regleras i artikel 6 och, för känsliga personuppgifter, dessutom i artikel 9 i dataskyddsförordningen.
IMY | Integritetsskyddsrapport 2020

55

För att en personuppgiftsbehandling ska vara laglig
krävs att den ansvariga verksamheten säkerställt att
det finns en rättslig grund för att behandla uppgifterna.
Rättslig grund kan utgöras av (ett frivilligt och uttryckligt)
samtycke. Andra rättsliga grunder kan handla om att
behandlingen är nödvändig för att verksamheten ska
kunna uppfylla en rättslig förpliktelse, ett avtal, att
skydda ett (för den enskilde) vitalt intresse eller utföra en
uppgift av allmänt intresse. En rättslig grund kan också
vara att verksamheten gjort en intresseavvägning – där
verksamhetens intresse av att få behandla uppgifterna
bedömts väga tyngre än den enskildes intresse.

4.3 EU-domstolens tolkning
av förordningen

Att säkerställa att de grundläggande principerna uppfylls
och att det finns en rättslig grund förutsätter i grunden ett
kontinuerligt och systematiskt arbete med att säkerställa
att man har kontroll över vilka uppgifter som hanteras,
varför, på vilket sätt och av vem.

Ett av de mer uppmärksammade målen rör
det så kallade Schrems II-ärendet från juli
2020 där domstolen klargör vad som gäller
vid överföring till tredje land. EU-domstolen
slog i ärendet fast att Privacy Shield-avtalet
mellan EU och USA inte ger ett tillräckligt
skydd för personuppgifter när dessa förs
över till USA, vilket i praktiken innebär att
många dataöverföringar mellan Europa och
USA blev olagliga.

Verksamheter som hanterar personuppgifter är också
skyldiga att vidta säkerhetsåtgärder och genomföra
konsekvensbedömningar för att bedöma de risker som
uppstår genom att personuppgifter behandlas. Om
behandlingen innebär en hög risk för enskildas integritet
ska förhandssamråd begäras med tillsynsmyndigheten.
Myndigheten kan då antingen lämna råd eller
förbjuda behandlingen.
För att säkerställa ett kraftfullt tillsynsarbete har
tillsynsmyndigheterna fått utökade och mer långtgående
korrigerande befogenheter där sanktionsavgifter
numera är huvudregel vid överträdelse av förordningen.
Sanktionsavgifterna är höga och kan vid överträdelser
som bedöms särskilt allvarliga för privata aktörer uppgå
till 20 miljoner euro eller 4 procent av företagets globala
årsomsättning, beroende på vilket belopp som är högst.86
För myndigheter kan sanktionsavgiften enligt svensk rätt
som mest uppgå till 10 miljoner kronor.87
I syfte att säkerställa ett enhetligt och harmoniserat
genomförande av dataskyddsförordningen har som
beskrevs i kapitel 3 inrättats ett särskilt organ inom
EU, Europeiska dataskyddsstyrelsen (EDPB), med ett
självständigt mandat som sträcker sig långt.88

Sedan GDPR trädde i kraft har EUdomstolen meddelat ett tiotal domar som
rör integritetsskydd. Genomgående kan
konstateras att domstolen ofta gjort en
strikt tolkning av dataskyddsreglerna.

Andra avgöranden från EU-domstolen
behandlar bland annat hur och när
samtycke kan användas som rättslig
grund för att vara giltigt, hur det så
kallade privatundantaget ska tolkas,
hur personuppgiftsansvaret ska tolkas
när företag eller andra organisationer
driver konton på Facebook eller andra
sociala plattformar och vilka skyldigheter
sökmotorer har när det gäller rätten att få
information borttagen.

I detta avsnitt ges en kortfattad beskrivning av den
praxis som hittills utvecklats av EU-domstolen när
det gäller integritetsskydds- och dataskyddsfrågor.
Domstolen har sedan den 25 maj 2018 meddelat ett
tiotal domar på området. Sammanställningen ger
en bild av hur domstolen ser på integritetsskyddet.
Noterbart är att domstolen ofta gjort en strikt tolkning
av dataskyddsreglerna.

86. Artikel 58.2 (f), artikel 83 dataskyddsförordningen.
87. 6 kap. 2 § dataskyddslagen.
88. Artikel 69–76 dataskyddsförordningen, se vidare avsnitt 3.2.1–2.
56

IMY | Integritetsskyddsrapport 2020

Ett av de mer uppmärksammade målen rör EUdomstolens underkännande av Privacy Shield där
domstolen klargör vad som gäller vid överföring till
tredje land (Schrems II).89 EU-domstolen slår i målet i
juli 2020 fast att Privacy Shield-avtalet mellan EU och
USA inte ger ett tillräckligt skydd för personuppgifter
när dessa förs över till USA. Domstolen ansåg att
kommissionens beslut om standardavtalsklausuler är
fortsatt giltigt och att sådana kan användas vid överföring
till länder utanför EU, men att det kan behövas ytterligare
skyddsåtgärder. Så är fallet om mottagarlandet genom
sin lagstiftning eller praxis inte kan anses tillförsäkra en
i allt väsentligt likvärdig skyddsnivå för uppgifterna som
inom EU. Domstolen uttalar också tydligt en förväntan
på tillsynsmyndigheterna att granska de klagomål som
kommer in, i vart fall i gränsöverskridande ärenden, då
det är grundläggande för att kunna tillförsäkra enskilda
deras grundläggande rättigheter.

4.3.1 Flera mål rör samtycke,
personuppgiftsansvar och
privatundantagets gränser
Ett par ärenden förtydligar vad som gäller för
att använda samtycke som rättslig grund för
personuppgiftsbehandlingen. I det så kallade Planet49målet90 uttalade domstolen att ett samtycke måste
lämnas genom en otvetydig viljeyttring vilket förutsätter
ett aktivt beteende från den som lämnar sitt samtycke.
Att man måste ”avmarkera” en på förhand ikryssad
ruta för att vägra sitt samtycke utgör därmed inte ett
giltigt samtycke. I fallet Orange Romania91 förtydligade
domstolen att ett samtycke inte är giltigt, när villkoren
i avtalet kan vilseleda den enskilde individen om
möjligheten att ingå avtalet även om han eller hon vägrar
att ge sitt samtycke. Ett samtycke är inte heller giltigt
när den personuppgiftsansvarige på ett otillbörligt sätt
påverkar möjligheten att fritt motsätta sig behandlingen
genom att kräva att individen fyller i ytterligare ett
formulär för att ge uttryck för denna vägran.

89. Dom av den 16 juli 2020, Facebook Ireland och Schrems, C-311/18,
EU:C:2020:559.
90. Dom av den 1 oktober 2019, Planet49, C-673/17, EU:C:2019:801.
91. Dom av den 11 november 2020, Orange Romania, C-61/19,
EU:C:2020:901.
IMY | Integritetsskyddsrapport 2020

Flera mål har rört personuppgiftsansvaret och dess
gränser. I fallet Wirtschaftsakademie92 angav domstolen
att enbart den omständigheten att någon använder
sig av ett socialt nätverk inte innebär att en användare
blir medansvarig för detta nätverks behandling av
personuppgifter. Genom att skapa en sida och på
den ge Facebook möjlighet att placera kakor hos en
person som besöker sidan, oavsett om denne har ett
konto hos Facebook, ansågs administratören dock ha
medverkat till att fastställa ändamålen och medlen för
behandlingen och betraktades därför som gemensamt
personuppgiftsansvarig med Facebook för behandlingen.
I Fashion ID-målet93 konstaterades att genom
att integrera ett insticksprogram från ett socialt
nätverk på sin webbplats, som översänder
webbplatsbesökarnas personuppgifter till det sociala
nätverket, hade företaget tillräckligt stort inflytande
över behandlingen för att bestämma att den ska
inledas eller avslutas och var därmed gemensamt
personuppgiftsansvarigt med det sociala nätverket för
den del av personuppgiftsbehandlingen som utfördes
genom insticksprogrammet. I bedömningen togs även
hänsyn till att företaget hade ett ekonomiskt intresse i att
behandlingen utfördes.
Domstolen har slutligen konstaterat att ett utskott i ett
delstatsparlament är personuppgiftsansvarig, i den mån
utskottet ensamt eller tillsammans med andra fastställer
ändamålen och medlen för behandlingen.94
Ett par fall har rört det så kallade privatundantagets
gränser. Insamling av personuppgifter som medlemmar
i ett religiöst samfund ägnar sig åt inom ramen för
sitt predikoarbete genom dörrknackning och senare
behandlar omfattas inte av privatundantaget.95 För
att privatundantaget ska vara tillämpligt får inte
föras register, särskilda förteckningar eller andra
arrangemang som medger sökning. Vidare konstateras
att samfundet ska anses ansvarigt för behandlingen av
personuppgifter som samlats in av dess medlemmar.
EU-domstolen har också i ett mål bekräftat tidigare
praxis att privatundantaget inte omfattar spridning av
personuppgifter på internet till ett obegränsat antal
personer. Inspelning av ett videoklipp på en polisstation
som publicerats på internet ansågs vara en form
av personuppgiftsbehandling där privatundantaget
inte var tillämpligt.96

92. Dom av den 5 juni 2018, Wirtschaftsakademie Schleswig-Holstein,
C-210/16, EU:C:2018:388.
93. Dom av den 29 juli 2019, Fashion ID, C-40/17, EU:C:2019:629.
94. Dom av den 09 juli 2020, Land Hessen, C-272/19, EU:C:2020:535.
95. Dom av den 10 juli 2018, Jehovan todistajat, C-25/17,
EU:C:2018:551.
96. Dom av den 14 februari 2019, Buivids, C-345/17, EU:C:2019:122.
57

Domstolen förtydligade också att behandling av
personuppgifter uteslutande för journalistiska
ändamål sker om behandlingen endast syftar till att
sprida information, åsikter eller idéer till allmänheten.
Undantaget för journalistiska ändamål ska dock endast
tillämpas om det är nödvändigt för att förena rätten till
skydd för personuppgifter med rätten till yttrandefrihet.

4.3.2 Mål som rör sökmotorer
Ett par avgöranden rör sökmotorer. EU-domstolen
konstaterade i ett mål rörande Google97 att det vid
begäran om borttagande (rätten att bli bortglömd) inte
finns någon automatisk skyldighet att göra sökträffar
otillgängliga globalt. Vid borttagning av sökträffar är dock
sökmotorleverantörerna ansvariga att vidta åtgärder som
ska hindra eller i betydande utsträckning avhålla andra
internetanvändare från att komma åt de aktuella länkarna
genom att söka på personens namn. Det omfattar att ta
bort länkar från alla versioner av sökmotorn som finns på
EU-medlemsstaternas toppdomäner, såsom.se, .fr eller.
dk. Däremot behöver länkar inte per automatik göras
otillgängliga vid sökningar från tredje länder.
EU-domstolen konstaterade samtidigt98 att förbudet mot
behandling av känsliga personuppgifter och uppgifter om
lagöverträdelser är tillämpligt för en sökmotorleverantör
i sin egenskap av personuppgiftsansvarig. Behandling
av känsliga personuppgifter kan ibland vara motiverad,
men en registrerad kan ha rätt att få sökträffar
borttagna ändå. Om en sökträff innehåller känsliga
personuppgifter så kan personuppgiftsbehandlingen
utgöra ett synnerligen allvarligt ingrepp i den personliga
integriteten, vilket ska vägas in i bedömningen.
Det finns också några avgöranden som avser lagstiftning
som angränsar till dataskyddslagstiftningen.99

97. Dom av den 24 september 2019, Google, C-507/17, EU:C:2019:772.
98. Dom av den 24 september 2019, GC m.fl., C-136/17,
EU:C:2019:773.
99. Till exempel har EU-domstolen förtydligat sin praxis gällande
ingrepp i den enskildes rätt till skydd av elektronisk kommunikation (dom
av den 2 oktober 2018, Ministerio Fiscal, C-207/16, EU:C:2018:788) och
möjligheterna att ålägga en leverantör av elektroniska kommunikationstjänster att utföra lagring av trafik- och lokaliseringsuppgifter i syfte att
bekämpa brott i allmänhet eller för att skydda nationell säkerhet (dom av
den 6 oktober 2020, Privacy International, C-623/17, EU:C:2020:790 och
dom av den 6 oktober 2020, La Quadrature du Net m.fl., förenade målen
C-511/18, C-512/18 och C-520/18, EU:C:2020:791).
58

IMY | Integritetsskyddsrapport 2020

5. Digitalisering och
teknikutveckling

Detta kapitel är rapportens kärna,
här beskrivs digitaliseringen och
teknikutvecklingen de senaste åren
uppdelat på sammanlagt sexton olika
teknikutvecklingsområden. Vissa
avsnitt är mer fördjupade, medan andra
innehåller mer övergripande beskrivningar.
Vi ger exempel på vilka nyttor och
användningsområden som finns med
tekniken, men också vilka integritetsrisker.
IMY | Integritetsskyddsrapport 2020

Vi har delat upp teknikutvecklingsområdena
i teknik som påverkar olika delar av
personuppgifternas livscykel - där uppgifter
samlas in, bearbetas och analyseras,
lagras, säkras, transporteras och förstörs.
Kapitlet inleds med ett avsnitt om tempot i
teknikutvecklingen.

59

5.1 Hastigheten i
teknikutvecklingen är
exponentiell

Hastigheten i teknikutvecklingen är
exponentiell, vilket förenklat innebär
att kapaciteten fördubblas ungefär
vartannat år.
Genombrott inom ett teknikområde skapar
förutsättningar för framsteg inom andra
områden. Att teknik som till exempel
beräkningskraft, uppkopplingshastighet,
lagringsutrymme och kamerasensorer
utvecklas exponentiellt innebär
sammantaget att de kommande 100 åren
beräknas komma att motsvara 20 000 år
av teknikutveckling.
Teknikutvecklingen kan också illustreras
med antalet publicerade patent. Under de
tre senaste åren har antalet patent som
avser maskininlärning, molnlösningar,
biometri, Internet of things (IoT) och big
data fördubblats. Störst är ökningen
inom IoT där en fyrdubbling skett
2019 jämfört med 2016.

Den tekniska utvecklingen och implementeringen av
ny teknik går mycket snabbt framåt. Genombrott inom
ett teknikområde skapar förutsättningar för framsteg
inom andra områden och sammantaget ändras
förutsättningarna kontinuerligt. Ett konkret exempel på
hur utvecklingen inom olika teknikområden förstärker
varandra är att intresset för AI tagit ordentlig fart tack
vare tillgången på stora datamängder (big data) i
kombination med ökad lagringskapacitet i molnet och
ökad processorkraft. Med ökad användning av AI
ökar i sin tur efterfrågan på data ytterligare, eftersom
AI-baserade system behöver stora mängder relevant
information att lära av. Innovation möjliggör nya
innovationer och skapar ett slags ”ränta på ränta-effekt”
som accelererar tempot i teknikutvecklingen.

En annan faktor som bidragit till att förstärka och
snabba på utvecklingen är att många teknikområden
relativt nyligen gått från att primärt vara forsknings- och
utvecklingsområden till att nu användas i praktiken.
Under de senaste åren har många verksamheter tagit
steget från att bevaka teknikutvecklingen till att faktiskt
börja använda den i praktiken. När tekniken går från
teoretiska koncept till faktiska produkter och tjänster tas
ytterligare steg i innovationsprocessen.100 Därmed sker
kommersialisering, anpassning, vidareutveckling och
korsbefruktning med annan teknik i snabb takt.
Ett välkänt sätt att beskriva hastigheten i dagens
teknikutveckling är den så kallade Moores lag, uppkallad
efter en av företaget Intels grundare Gordon E. Moore.
Förenklat kan Moores lag sammanfattas i att antalet
transistorer i en integrerad krets fördubblas ungefär
vartannat år, vilket också skett de senaste decennierna.
Moores lag kan, utöver beräkningskraft, appliceras på
allt från uppkopplingshastigheter, lagringsutrymme,
kamerasensorer och annan teknik som är central inom
digitalisering. Allt som har beräkningar som grund, och
som digitaliseras, kan alltså utvecklas enligt denna
exponentiella lag. Det här har skett inom en mängd
områden, men vi är ännu bara i början.101
Exponentiellt tänkande är inte intuitivt. I en värld med
exponentiell utveckling ökar därför diskrepansen mellan
den värld vi lever i och vår förmåga att förstå och förutspå
framtiden. Ett exempel kan tas i om vi tar 30 linjära steg
jämfört med 30 exponentiella. 30 linjära steg tar oss
ungefär 30 meter bort. 30 exponentiella steg tar oss
däremot en miljard meter bort, eller motsvarande 26
varv runt jorden. Översatt till teknikutveckling kommer
de kommande 100 åren, enligt denna exponentiella lag
kallad The Law of Accelerating Returns, att motsvara
20 000 år av teknologisk utveckling.102
Ett annat sätt att illustrera hastighet och fokus i
teknikutvecklingen är genom statistik över antalet
patentansökningar. FN-organet World International
Property Organization (WIPO) publicerar regelbundet
global statistik över antalet patentansökningar.103 En
sökning i deras publika databas över globala patent
avseende maskininlärning, molnlösningar, biometri,
Internet of things (IoT) och big data illustrerar trenden
tydligt. Enbart under perioden 2016 – 2019 har antalet
publicerade patent fördubblats.
Diagrammet nedan visar tillväxten av antalet publicerade
patent som innefattar nyckelorden machine-learning,
cloud computing, biometric, IoT, big data och
cryptographic mellan åren 2011 och 2019.

100.
101.
102.
103.
60

https://www.fincalabs.com/agile-innovation-framework-en/.
https://greentech.warpinstitute.se/exponentiella-lagar/.
https://greentech.warpinstitute.se/exponentiella-lagar/.
https://patentscope.wipo.int/search/en/search.jsf.
IMY | Integritetsskyddsrapport 2020

Antal publicerade patent som innehåller respektive sökterm, 2011-2019
150 000

Cryptographic

100 000

Big Data
IoT
Biometric
Cloud computing

50 000

Machine-learning

0
2011

2012

2013

2014

2015

2016

2017

2018

2019

En närmare fördjupning i statistiken visar att det är
inom IoT som den största ökningen skett. Under år
2019 publicerades mer än fyra gånger så många patent
som innehöll sökordet IoT under jämfört med år 2016.
Diagrammet nedan visar den procentuella tillväxten av
antalet publicerade patent per år i en jämförelse mellan
åren 2016 och 2019. Tillväxten i antalet publiceringar var
mer än 40 procent per år för samtliga söktermer.104

Tillväxt i antalet publicerade patent per år vid en jämförelse mellan åren 2016 och 2019
450

428%

400
350
300

246%

250

197%

200
150
100

53%

47%

41%

Cloud computing

Cryptographic

Biometric

50
0
IoT

Machine-learning

Big Data

104. https://patentscope.wipo.int/search/en/search.jsf (sökningen
genomfördes med inställningen ”Any Field”).
IMY | Integritetsskyddsrapport 2020

61

5.2 Personuppgifternas
livscykel

Personuppgifter hanteras vanligen i en
livscykel som börjar med att uppgifterna
samlas in och avslutas med att de förstörs.
Däremellan lagras, säkras, bearbetas och
används samt transporteras uppgifterna
– men inte nödvändigtvis i den ordningen.
Redovisningen av utvecklingen på itområdet delas här in utifrån livscykelns
olika delar.

För att beskriva teknikutvecklingen har utgångspunkten
tagits i vad som kan sägas vara personuppgifternas
livscykel. Cykeln börjar med att uppgifterna samlas in/
upprättas och avslutas med att uppgifterna förstörs eller
arkiveras. Inom vissa verksamheter finns krav på att
uppgifter ska sparas, antingen för viss tid eller för evigt.
I sådana fall avslutas livscykeln med att uppgifterna
arkiveras. Däremellan lagras, delas, bearbetas och
används uppgifterna – men inte nödvändigtvis i den
ordningen. Under hela livscykeln behöver också
personuppgifterna säkras.

62

I den tidiga datoriserade bearbetningen av
personuppgifter skedde behandlingen som regel i en
bestämd och förutsägbar ordning. Efter den inledande
insamlingen/upprättandet, följde lagring och säkring,
bearbetning/användning, eventuell med en eller
flera transporter och sist förstörande. Den tekniska
utvecklingen har medfört att de olika stegen i livscykeln
idag kan ha en annan, mer oförutsägbar ordningsföljd
och ske i ett antal loopar.
Idag finns till exempel teknik där uppgifter säkras
genom kryptering och bearbetas direkt i enheten
som uppgifterna samlats in med – det vill säga innan
uppgifterna lagras eller transporteras. Uppgifter kan
också samlas in, bearbetas och förstöras i en och samma
enhet och i realtid, utan att behöva transporteras. I andra
fall sker transport av stora volymer personuppgifter
kontinuerligt mellan samtliga steg i livscykeln –
exempelvis när uppgifterna lagras och bearbetas i
molntjänster som administreras av en tredje part.
Totalt beskrivs i det följande avsnittet sexton aktuella
teknikutvecklingsområden, fördelade på de olika delarna
i livscykeln. Vissa avsnitt innehåller mer djuplodande
fördjupningar, medan andra avsnitt mer utgör allmänna
beskrivningar av teknikområden som många gånger
förutsätter insamling, bearbetning, transport, säkring,
lagring och förstöring/arkivering av stora mängder data.
Ofta dessutom personuppgifter.

IMY | Integritetsskyddsrapport 2020

5.3 Teknik för att samla in data

De omfattande affärsmöjligheter som ligger
i stora datamängder har skapat starka
incitament för att utveckla teknik för att
samla in data.
Nya typer av sensorer och sändare
utvecklas mot att bli allt mindre men
samtidigt mer kraftfulla, vilket gjort
det väsentligt lättare att samla in
stora datamängder.
Ytterligare ett område där
teknikutvecklingen gått snabbt framåt de
senaste åren handlar om nya former för
interaktion mellan människa och dator. På
kort tid har röststyrningsteknik fått ett brett
genomslag och spridits från mobiltelefoner
och datorer till bland annat bilar, klockor,
hörlurar och olika smarta prylar i hemmet
som till exempel TV-apparater. Även
teknik för avläsning av fingeravtryck och
ansiktsigenkänning utvecklas snabbt.
Utvecklingen inom Internet of things,
IoT, utgör ett särskilt riskområde. Den
omfattande insamlingen av data som sker
på nätet flyttar genom IoT ut i den fysiska
världen. Kombinationen av utveckling
inom ”smarta städer” och ”smarta hem”
gör att vi omges av allt mer potentiellt
integritetskränkande teknik – såväl i det
offentliga rummet som i intima hemmiljöer.
En stor andel IoT-enheter har visat sig
ha bristande säkerhet. Forskare har till
exempel visat hur man kan ta kontroll över
en modern bil via ett trådlöst nät, eller via
fjärrstyrning manipulera en pacemaker
eller insulinpump.
Ytterligare ett riskområde är teknik
för webbskrapning som automatiskt
samlar in data från exempelvis sociala
medier. Kännetecknande är ofta att
informationsmängderna blir så stora
att det blir oöverblickbart. Ett färskt
exempel är ett företag som samlat in
tre miljarder ansiktsbilder från miljoner
olika webbplatser.

IMY | Integritetsskyddsrapport 2020

Risker för den enskilde individen med
den ökande datainsamlingen handlar
bland annat om att det blir allt svårare att
upptäcka, kontrollera eller välja bort att
data om vårt beteende och rörelsemönster
samlas in – dels på nätet, dels i den
fysiska världen.
En särskild typ av datainsamling som i
ökande utsträckning används inom allt fler
samhällsområden handlar om insamling
av biometriska uppgifter. Biometri innebär
att mäta kroppens egenskaper (till exempel
hand- eller fingeravtryck, mönster i
ögats iris, ansikts- eller kroppsform och
röstavtryck) eller individers beteenden (till
exempel gångstil, rörelse- och talmönster,
handstil, ansiktsuttryck och sömnmönster)
för att verifiera, autentisera eller identifiera
individer. Användning av biometriska
uppgifter kan skapa ökad bekvämlighet,
snabbhet och säkerhet. Samtidigt medför
den ökande användningen av biometriska
uppgifter betydande integritetsrisker.
En av de främsta riskerna handlar om
att biometriska data (till skillnad från
till exempel lösenord eller passerkort)
inte kan bytas ut om uppgifterna skulle
hamna i orätta händer. De biometriska
uppgifterna är beständiga, vilket gör en
integritetsförlust svår att reparera.

Personuppgifter har kommit att bli ett centralt värde i
den digitala ekonomin och jämförs inte sällan med olja,
guld eller ett slags valuta. Jämförelsen med olja bygger
på att data är ett nödvändigt bränsle i så gott som alla
branscher. Liksom olja behöver data också förädlas för
att vara användbar.
I princip alla företag, myndigheter och organisationer
behandlar idag personuppgifter på ett eller annat
sätt. För en del företag utgör data själva grunden för
affärsmodellen och i de allra flesta verksamheter finns
också stora möjliga nyttor och vinster med att på olika
sätt bearbeta, analysera och dela data.

63

Data är också själva grunden för tillväxt inom åtskilliga
branscher och utgör därmed en renodlad handelsvara.
Personuppgifter säljs som produkt och insamling av
uppgifter erbjuds som tjänst. Att uppskatta omsättningen
i den globala handeln med data är svårt, men som
fingervisning kan nämnas att enbart intäkterna för
datamäklarbranschen (eng. data brokers) år 2018
uppskattades till 21 miljarder amerikanska dollar.105
Datamäklare är företag som har som affärsidé att samla
in personuppgifter och sälja dem vidare, ofta paketerade
till exempel som konsumentprofiler. En konsumentprofil
kan innehålla både demografiska och geografiska
uppgifter, men också uppgifter om den enskildes livsstil
och intressen. Personuppgifterna kan komma från vitt
skilda källor: sociala medier, offentliga register eller andra
företags kundregister. Sammantaget kan informationen
användas till exempel för att anpassa marknadsföring,
upptäcka bedrägerier eller göra risk- och
kreditbedömningar. När den här typen av datapaketering
köps som tjänst ingår ofta såväl insamling, rensning,
löpande uppdatering och anpassning av data.
Möjligheterna att tjäna pengar på data utgör en stark
drivkraft bakom utvecklingen av teknik för att samla in
personuppgifter. En stor andel av uppgifterna samlas in
med den enskilde individens medgivande exempelvis
via sociala media, strömningstjänster, appar, digitala
tjänster eller när vi handlar via nätet. För att kunna
använda en digital tjänst ombeds vi bli medlemmar
eller starta ett konto, där vi i användarvillkoren
godkänner att uppgifter om oss samlas in. Samtidigt
är komplexiteten stor i hur data delas mellan företag.
Ofta är det för den enskilde individen oöverskådligt och
svårt att bedöma vilka företag som kommer få tillgång
till ens personuppgifter och varför. Hur handel med
data i den digitala annonsindustrin går till beskrivs mer
utförligt i avsnitt 5.4.3.
I flera av de intervjuer som IMY genomfört i arbetet med
denna rapport framhålls den ökande insamlingen av data
om vårt beteende och rörelsemönster, dels i den fysiska
världen, dels på nätet, som den mest betydelsefulla
teknikutvecklingen som påverkat den personliga
integriteten under de senaste åren. Utvecklingen ger en
mängd aktörer tillgång till en fullständig bild av våra liv,
våra intressen, våra kontakter med mera. Det faktum
att uppgifter delas mellan olika aktörer på ett sätt som
ofta är svåröverblickbart för den enskilde individen gör
integritetsriskerna större.

Konsumentverket lät 2017 göra en kartläggning av
hur personuppgifter används som betalningsmedel.
Problematiska beteenden som Konsumentverket
identifierat handlar bland annat om svepande
datainsamling som inte är transparent, det vill säga
när mer data samlas in än vad som behövs för det
uttalade syftet och tredjepartsinsamling, det vill säga när
personuppgifter samlas in och hanteras av någon annan
part än den som en konsument har en tydlig relation
till. Även spel riktade till barn, med marknadsföring
eller köpuppmaningar i spelen, och så kallad clickbaitjournalistik, det vill säga webbinnehåll som syftar till
att generera inkomster från online-annonsering med
sensationella rubriker eller iögonfallande bilder som
lockbete ses av Konsumentverket som problematiskt.106
Drivkraften att samla in och bearbeta personuppgifter
kan vara så stark att verksamheter väljer att göra det
utan att enskilda individer är medvetna om insamlingen,
samtycker till den eller samtycker till hela tjänstens
omfattning.107 Detta strider mot dataskyddsförordningens
grundläggande principer och krav på rättslig grund
för behandlingen, men riskerar i hög utsträckning
att förbli oupptäckt.
Möjligheten att tjäna pengar på personuppgifter gör
det också till en attraktiv tillgång för olika typer av
hotaktörer. På Darknet – den hemliga, dolda delen av
internet där en hel del olaglig verksamhet pågår – går
det att beställa olaglig insamling av personuppgifter
som tjänst. I rapporten ”In the dark” beskrevs hur
stulna och känsliga personuppgifter säljs via olika
handelsplatser på Darknet.108 Prislistor figurerar med
information om hur mycket det kostar att komma över
en individs inloggningsuppgifter till olika bank- och
betalningstjänster, sociala media-lösenord etcetera.
Det går också att beställa attacker mot ett företag eller
en organisation som hanterar stora mängder känsliga
personuppgifter. I rapporten ges också exempel på
försäljning av stora datafiler från tidigare genomförda
dataintrång riktade mot specifika webbplatser. Som
ett exempel kan nämnas att det enligt rapporten
kostar 3 200 amerikanska dollar att få tillgång till 65
miljoner dataposter från en av de marknadsledande
släktforskningstjänsterna.

Företag driver på utvecklingen genom att kontinuerligt
utveckla nya affärsmodeller som bygger på att erbjuda en
digital tjänst mot att företaget får tillgång till – och därmed
kan tjäna pengar på – data om användaren.

105. The Economist; Are data more like oil or sunlight?.
64

106. Konsumentverket rapport 2017:4; Personuppgifter som
betalningsmedel.
107. Detta förutsätter att den rättsliga grunden är samtycke.
108. https://vpnoverview.com/privacy/anonymous-browsing/in-thedark/.
IMY | Integritetsskyddsrapport 2020

Det finns också flera exempel på hur företag och
myndigheter har utsatts för utpressningsförsök
när bedragare på något sätt har kommit åt
inloggningsuppgifter i en verksamhet eller på annat sätt
fått tillgång till omfattande datasamlingar. Ett exempel
är den omfattande läckan av privata patientjournaler
från finska psykoterapibolaget Vastaamo som har
beskrivits som en omfattande och sällsynt hackerattack.
Journalerna innehåller intima uppgifter om patienternas
privatliv men även deras adresser och fullständiga
namn. Patienter vars journaler läckt har utpressats att
betala pengar för att stoppa spridningen av de privata
uppgifterna på nätet. Ett antal journaler ska ha lagts
ut på darknet.109

Exempel på användningsområden för sådana
mikroskopiska sändare finns till exempel inom
försvarsindustrin, meteorologiska mätningar, kontroll av
miljöföroreningar och skogsbränder samt bevakning av
produktionsprocesser och anläggningar.111 Potentialen
i utvecklingen har – på gott och ont – beskrivits som
att multiplicera Internet of Things miljoner gånger.112
Konkreta integritetsrisker som följer av denna typ
av sensorer och sändare handlar om att enskilda
individer ofrånkomligen riskerar att fångas upp, även
om det inte är syftet med datainsamlingen. Under
vissa omständigheter kan det vara enkelt att identifiera
enskilda individer, i synnerhet om datan samkörs med
andra typer av uppgifter.

Sammanfattningsvis kan konstateras att incitamenten
för att utveckla teknik för att samla in data är stora,
givet de omfattande affärsmöjligheter som ligger
i värdet av data. Nedan ges fördjupningar inom
några teknikutvecklingsområden som särskilt ökat
möjligheterna att samla in data.

En typ av sensorer och sändare som har blivit allt
vanligare i takt med att tekniken och funktionaliteten
utvecklats, är kroppsnära teknik, så kallade ”wearables”,
som kan mäta kroppens signaler och skicka feedback till
användaren. Träningsarmband, pulsklockor och smarta
klockor är några exempel på sådan kroppsnära teknik.
En rad uppgifter om den enskildes hälsa och aktiviteter
samlas in och individen får löpande återkoppling på
dessa faktorer. Särskilt användbar blir utrustningen om
den kopplas ihop med andra data från individen. En rad
exempel på hur kroppsnära teknik kan skapa stor nytta
finns inom sjukvården. Med hjälp av biosensorer kan
olika värden hos patienten följas upp på ett helt nytt sätt.
Kopplas tekniken till nätverk av kommunicerande enheter
med inomhuspositionering på sjukhusens personal och
utrustning kan också sjukhusens logistik effektiviseras.

5.3.1 Sensorer och sändare
En förutsättning som gjort det betydligt lättare att samla
in mer data är utvecklingen av nya typer av sensorer och
sändare. Tack vare sensorer och sändare som tar mindre
utrymme, men samtidigt är mer kraftfulla, har nya och
förbättrade möjligheter skapats att samla in data i alla
slags former: bild, ljud, rörelse, temperatur, tryck, ljus,
position, lutning, magnetism etcetera. Data kan samlas
in i allt större volymer, i nya format, på nya platser och i
nya sammanhang.
Nätverk av sensorer kan tillsammans samla in data
över ett mycket stort fysiskt område. De kan monteras
fast – på till exempel en byggnad – men också kopplas
till rörliga objekt som fordon eller drönare. Vissa typer
av sensorer kan också följa med i naturens rörelser, till
exempel flyta med i vattendrag. Eftersom sensorer och
sändare beräknas kunna krympas till samma storlek
som ett dammkorn beskrivs teknikutvecklingen ibland
som ”smart damm”.110

109. https://www.svt.se/nyheter/utrikes/tusentals-journaler-lackta-fran-finskt-terapiforetag.
110. https://www.forbes.com/sites/bernardmarr/2018/09/16/smart-dustis-coming-are-you-ready/?sh=f729bcd5e41a.
IMY | Integritetsskyddsrapport 2020

Olika typer av sensorer och sändare används för att
följa till exempel rörelsemönster eller beteenden hos
enskilda individer. De kan användas för uppföljning
med återkoppling till den enskilde, för riktad
marknadsföring av olika varor eller tjänster, eller också
i kontrollsyfte. Ett exempel är uppkopplade sensorer
i försäkringstagares fordon, som samlar in detaljerad
data om förarens körmönster med mera, som bearbetas
av försäkringsbolagen och används för bland annat
dynamisk prissättning av försäkringarna i realtid.113
Ett annat exempel är nya biosensorer som kan mäta
organiska material och bakterier med hög precision114
och kan användas inom bioteknikområdet.

111. International Working Group on Data Protection in Technology:
Working Paper on Sensor Networks (Smart Dust).
112. https://www.forbes.com/sites/bernardmarr/2018/09/16/smart-dustis-coming-are-you-ready/?sh=f729bcd5e41a.
113. https://www.pwc.co.uk/issues/data-protection/insights/the-internet-of-things-is-it-just-about-gdpr.html.
114. https://www.startus-insights.com/innovators-guide/biotech-innovation-map-reveals-emerging-technologies-startups/.
65

En typ av sensorer och sändare som är extra
intressant ur integritetssynpunkt är teknik med
koppling till geospatial teknologi. Området omfattar
bland annat geografiska informationssystem,
geografiska positioneringssystem (exempelvis GPS),
informationsinsamling om jorden via satelliter och
höghöjdsflygplan samt navigering. Dessa sensorer
och sändare kan bland annat användas för att samla
in data om var en person befinner sig och hur enskilda
individer rör sig.115
Som bland annat tidningen New York Times visat i flera
större artiklar utgörs en stor integritetsrisk av att det även
i ”anonyma” dataset, som innehåller många poster och
positioneringsdata, ofta är enkelt att identifiera enskilda
individer. Utifrån ett dataset med 50 miljarder poster
positionsdata om 12 miljoner människor som samlats in
i appar lyckades New York Times enkelt identifiera ett
antal enskilda individer till exempel genom hur en viss
telefon återkommande rörde sig mellan en viss adress
på dagtid (en arbetsplats) och en annan på kvällstid
(hemmet). Med några enkla kompletterande sökningar i
öppna källor gick det lätt att identifiera enskilda. När en
viss telefon väl har kopplats till en enskild individ är det
i nästa steg möjligt att få en komplett bild av personens
rörelsemönster med allt ifrån läkar- eller kyrkobesök till
besök hos vänner och familj.116
En särskild typ av datainsamling med geografisk
positionering som aktualiserats under 2020 är olika
typer av appar som utvecklats för att spåra kontakter
och smittvägar med anledning av coronapandemin.
Såväl Google och Apple som statliga myndigheter
i flera länder har utvecklat och implementerat olika
applikationer för smittspårning. Tjänsterna bygger på de
sensorer och sändare som finns inbyggda i användarnas
smarta telefoner – exempelvis bluetooth och GPS. I
dess enklaste form meddelar appen användaren om
denne potentiellt exponerats för coronavirussmitta,
men apparna kan också användas av myndigheter för
att spåra hur viruset sprider sig och för att övervaka
var potentiellt smittade personer befinner sig. I vissa
länder är användandet av appen frivilligt och i andra är
det obligatoriskt. Några är transparenta i hur insamlade
personuppgifter behandlas och andra inte.117 En del är
designade med en decentraliserad modell där data om
användarna stannar på användarnas mobiler, medan
andra skickar alla data till en central server.118

115. https://www.geospatialworld.net/article/geospatial-industry-trends-2020-be-disruptive-or-be-irrelevant/.
116. https://www.nytimes.com/interactive/2019/12/19/opinion/location-tracking-cell-phone.html.
117. https://www.technologyreview.com/2020/05/07/1000961/
launching-mittr-covid-tracing-tracker/.
118. https://computersweden.idg.se/2.2683/1.733648/frankrike-bluetooth-corona.
66

Den här typen av appar medför en rad
integritetsutmaningar, kopplade till hur de utformas och
används. De kan innefatta både geografisk spårning
och i vissa fall även ansiktsigenkänning, vilket utgör
ett särskilt riskområde. I den utsträckning apparna
har utvecklats snabbt, utan att personuppgifts- och
integritetsskyddsperspektivet fullt ut har beaktats, och
utan att de långsiktiga effekterna och konsekvenserna
av dem har analyserats, kommer det ha stor betydelse
hur apparna monteras ner på ett ansvarsfullt sätt, när
pandemin är under kontroll.
Även under andra omständigheter än en
världsomspännande pandemi ger utvecklingen och
användningen av nya sensorer och sändare upphov till
en rad integritetsrisker. Oproportionerligt omfattande
datainsamling och att datan används för andra ändamål
än de ursprungligen samlats in för är några exempel.
Frågor som aktualiseras rör till exempel hur information
ska ges till enskilda när verksamheter har många
sensorer utspridda över stora geografiska områden, hur
– om samtycke används som rättslig grund – samtycke
ska kunna samlas in innan sensorer samlar in data och
hur sensorerna ska kunna exkludera individer som inte
gett sitt samtycke.119
För den enskilde individen handlar integritetsriskerna
kopplat till nya typer av sensorer och sändare bland
annat om att det blir allt svårare att överblicka vem
som har vilken information om individen och för vilka
syften. Teknik som utvecklas för att öka tryggheten kan,
i fel händer, enkelt vändas till ett säkerhetshot. GPSsändare med larm används bland annat i äldreomsorgen
och upplevs av många anhöriga öka tryggheten. I fel
händer kan de utnyttjas för att identifiera äldre som är
tacksamma offer för bedrägerier eller annan brottslighet.
Ett annat exempel på användningsområde är när
föräldrar använder GPS-teknik för spårning av barns
och ungas mobiler – oftast i trygghetsskapande syfte.
Samma teknik kan dock användas för en illegitim kontroll
och övervakning av barn och ungdomar. Kvinnojourer i
Sverige har också rapporterat om ett växande problem
i att män övervakar kvinnor genom GPS-spårning
via till exempel appar i mobiltelefonerna för att kunna
kontrollera var kvinnan befinner sig.120

119. Även vid andra rättsliga grunder är det viktigt att veta hur
information om insamlingen kan ges, så att den blir transparent för den
registrerade.
120. https://sverigesradio.se/sida/artikel.aspx?programid=160&artikel=7090304.
IMY | Integritetsskyddsrapport 2020

Sammanfattningsvis erbjuder nya typer av sensorer
och sändare stora möjligheter, men innebär samtidigt
integritetsrisker som behöver adresseras och tas på
allvar. Det är i praktiken inte möjligt för den enskilde
individen att överblicka all datainsamling som sker
via sensorer och sändare. Det är därför viktigt att
verksamheter som samlar in information tar det ansvar
som följer av dataskyddsreglerna så att insamlingen
görs transparent för den enskilde. Ett underminerat
integritetsskydd riskerar att helt undergräva
medborgarnas rätt till privatliv om teknikutvecklingen
tar sin utgångspunkt i redan bristfälliga modeller, där
integritetsskyddsaspekterna inte utvecklas i samma takt
som tekniken. Betydelsen av att perspektiven går hand
i hand accentueras ytterligare mot bakgrund av den
exponentiella utvecklingstakten i digitaliseringen.

5.3.2 Teknik för interaktion mellan
människa och dator
Ett annat område där teknikutvecklingen gått
snabbt framåt de senaste åren handlar om nya
former för interaktion mellan människa och dator.
Utvecklingsområdet omfattar planering, design och
studier av interaktiva produkter och tjänster. Det
är ett tvärvetenskapligt ämne som knyter samman
exempelvis datavetenskap och informatik med
flera andra forskningsområden som till exempel
kognitionsvetenskap. Inom detta område pågår en snabb
teknisk utveckling som förändrar förutsättningarna för hur
vi interagerar med datorer och vilken information om oss
och vår omgivning som samlas in och bearbetas.
Från de första datorernas hålkort, via tangentbord,
grafiska operativsystem, pekdon och tryckkänsliga
skärmar – bygger dagens teknik ofta på röststyrning eller
avläsning av fingeravtryck och ansiktsigenkänning.
Allt fler användare nyttjar möjligheten att kommunicera
med till exempel sin mobiltelefon, en TV eller en smart
högtalare i hemmet via kommandon eller frågor till en
digital assistent. Även om de digitala assistenterna
lanserades redan i början av 2010-talet har antalet
användare som nyttjar röststyrning ökat kraftigt de
senaste åren. En bidragande förklaring till detta är att
tekniken, genom att den blivit mindre och kopplats mot
molnlösningar, nu kan nyttjas i en rad andra befintliga
produkter med bred spridning.121

121. International Working Group on Data Protection in
Telecommunications; Working paper on data protection risks of voicecontrolled devices, 2020.
IMY | Integritetsskyddsrapport 2020

De digitala assistenterna har också blivit smartare
med åren. För svenska användares del har tekniken
blivit mer relevant i takt med att flera av de digitala
assistenterna under de senaste åren lanserats på
svenska. År 2019 uppgav 1 av 20 svenskar att de har en
uppkopplad högtalare hemma, till exempel Google Home
eller Amazon Echo.122
Från att röststyrning introducerats på marknaden i
mobiltelefoner, på webbplatser och i datorer, är det idag
vanligt att tekniken finns i bilar, klockor, hörlurar och olika
smarta prylar i hemmet som till exempel TV-apparater.
Ett annat konkret exempel på en ny form av interaktion
mellan användare och teknik som på kort tid slagit
igenom på bred front är ansiktsigenkänningsteknik för att
låsa upp mobiltelefoner.
Teknik som bygger på igenkänning av en specifik
individ – till exempel en digital assistent som känner
igen och enbart lyder kommandon från en viss röst,
eller en mobiltelefon som låses upp genom avläsning
av ägarens fingeravtryck – innebär att biometriska
uppgifter hanteras. För den enskilde individen finns
här inneboende risker som handlar till exempel om
att inspelade frågor eller kommandon i fel händer kan
manipuleras eller användas för andra syften, till exempel
stölder, intrång eller bedrägerier.
Även när kommunikationen mellan människa och
teknik inte handlar om att identifiera en specifik individ
finns konkreta integritetsrisker. De stora tech-bolagen
Google, Amazon, Facebook, Apple och Microsoft har
alla fått kritik för att ha gett underleverantörer tillgång
till användares röstinspelningar för bearbetning i syfte
att förbättra assistenternas talanalys. För att digitala
assistenter ska kunna svara på annat än väldigt
enkla frågor krävs omfattande beräkningskraft, vilket
innebär att frågor och kommandon behöver överföras
till leverantörens centrala servrar och analyseras där.
Tekniken kan bara utvecklas kontinuerligt med hjälp av
feedback – vilket ges dels från användare, dels genom
att teknikföretagets anställda kontinuerligt lyssnar på och
kontrollerar ett stort antal ljudinspelningar.

122. Internetstiftelsen Svenskarna och Internet 2019.
67

Forskning har visat att Apples Siri, Amazons Alexa
och Google Assistant aktiveras av misstag upp till 19
gånger per dag.123 Ett uppmärksammat exempel på
hur Siri aktiverats av misstag gavs när den brittiska
försvarsministern 2018 under ett tal i brittiska underhuset
ljudligt avbröts av sin digitala assistent – någon del
av hans anförande om säkerhetsläget i Syrien hade
råkat aktivera assistenten. Även under direktsända
presskonferenser i Vita huset eller nyhets- och
sportsändningar har det hänt att Siri plötsligt inflikat
en kommentar eller fråga.124 Att det är vanligt att
talassistenter aktiveras av misstag har också bekräftats
av visselblåsare från de stora tech-företagen. I praktiken
innebär detta att anställda hos underleverantörer
regelbundet kunnat avlyssna situationer som de
inblandade högst sannolikt inte velat dela med sig av –
affärsmöten, läkarbesök, droguppgörelser och sexuella
möten för att ge några exempel.125
Gränssnittet mellan människan och datorer handlar
dock inte bara om röststyrning. Tekniken kompletteras
nu allt oftare med rörelsesensorer och kameror som kan
identifiera och tolka gester. Användaren slipper därmed
gå fram till den tekniska enheten för att till exempel trycka
på en start-knapp – det kan räcka med att göra en viss
gest. Samtidigt som bekvämligheten ökar, ökar även
risken för att tekniken aktiveras av misstag. Det blir också
allt svårare för enskilda individer att välja bort att fångas
upp av teknik som installerats av andra, till exempel
röststyrd teknik som finns i vänners hem.

5.3.3 Internet of Things
Som beskrevs i avsnitt 5.1 är Internet of Things, IoT, ett
av de teknikområden där antalet beviljade patent ökat
allra mest under de senaste åren. Området innefattar
olika apparater, maskiner, mätutrustning och fordon som
har inbyggd teknik och internetuppkoppling, men typiskt
sett inte ses som datorer.126
Begreppet IoT används vanligtvis för att beskriva
ett nätverk av smarta enheter som känner av eller
interagerar med omgivningen. Enheterna i nätverket
kan kontinuerligt samla in information, reagera på den
och kommunicera både med människor och med andra
enheter. IoT kan vara vardagsföremål som vitvaror,
termostater, belysning, TV-apparater, elektroniska
lås och larm, kläder eller bilar, men också utrustning i
industri, infrastruktur eller vården. Utvecklingen går mot

123. https://www.forbes.com/sites/kateoflahertyuk/2020/02/26/
new-amazon-apple-google-eavesdropping-threat-should-you-quit-your-smart-speaker/.
124. https://www.theguardian.com/commentisfree/2019/jul/30/apple-siri-voice-assistants-privacy.
125. https://www.theguardian.com/technology/2019/jul/26/apple-contractors-regularly-hear-confidential-details-on-siri-recordings.
126. Tekniken i IoT utgörs ofta av sensorer och sändare. Under rubriken
Internet of things ligger här fokus på hur tekniken används, till exempel i
smarta städer och uppkopplade hem.
68

att IoT används inom allt fler samhällsområden och på allt
fler geografiska platser för att samla in data. Sverige har
ett strategiskt innovationsprogram inriktat mot IoT, som
finansieras av Vinnova, Energimyndigheten och Formas
samt externa aktörer. Programmet ger stöd till innovativa
projekt, inriktade på sakernas internet, som genomförs
över hela landet.127
När det handlar om utrustning som vanligen finns i
hemmet används ibland begreppet ”det smarta hemmet”
eller ”det uppkopplade hemmet”. Antalet uppkopplade
saker i de svenska hemmen har ökat de senaste åren. I
undersökningen Svenskarna och Internet 2019 uppgav
54 procent av den svenska befolkningen över 16 år att
de har en uppkopplad enhet hemma, mobiltelefoner och
datorer exkluderat. Det var en ökning från 2018 (vilket var
första året frågan ställdes i undersökningen) då siffran
var 50 procent. De flesta uppger dock att de bara har
några enstaka uppkopplade saker. För 39 procent rör det
sig om 1–5 uppkopplade saker, medan 9 procent uppgav
att de har 6–10 saker. Det finns en okunskap kring om
man har några uppkopplade saker hemma och sannolikt
kring vad begreppet ”uppkopplad sak” innebär, för liksom
2018 anger 7 procent att de inte vet om de har någon
uppkopplad sak i sitt hushåll.128
Även inom ramen för ”smarta städer” blir uppkopplade
apparater och sensorer i det offentliga rummet allt
vanligare. De bakomliggande syftena med att samla
in data kan exempelvis vara att effektivisera och
automatisera olika typer av kontroller och mätningar.
Exempel på användningsområden finns till exempel i
transportsektorn, där det kan handla om att koppla ihop
fordon med smarta telefoner, andra fordon och IoTsensorer i väg- och järnvägsnätet eller i kollektivtrafiken
för ökad trafiksäkerhet, fordonsdiagnostik med mera.129
På fastigheter kan sensorer till exempel samla in data för
effektivare hantering av säkerhet, ljus och diagnostik130
Uppkopplade enheter kan också finnas till exempel i
mätutrustning och ställdon i smarta elnät och transportoch vattensystem. Genom att enheterna är anslutna till
internet kan de fjärrstyras av människor eller av andra
maskiner. De kan också skicka data som används för
mätningar, diagnos och automatisk styrning.131

127. Komet kommenterar 2020:27 Sakernas internet – korta faktablad
om aktuell teknik.
128. Internetstiftelsen Svenskarna och Internet 2019. 2020 års rapport
var primärt inriktad på effekter av coronapandemin och uppgifterna om
uppkopplade saker, IoT, omfattades inte av 2020 års mätning.
129. https://www.startus-insights.com/innovators-guide/automotive-innovation-map-reveals-emerging-technologies-startups/.
130. https://www.iotsworldcongress.com/iot-smart-buildings-becoming-part-of-the-smart-grid/.
131. https://it-ord.idg.se/ord/sakernas-internet/.
IMY | Integritetsskyddsrapport 2020

I handeln kan insamling av data med IoT-enheter
användas för att skapa bättre beslutsstöd kring
kundupplevelser, lagerhållning, produktplacering, logistik
med mera. Uppkopplade sensorer, så kallade beacons, i
till exempel butiker och köpcentrum kan också användas
för att erbjuda kunderna anpassade erbjudanden utifrån
hur de rör sig i lokalerna. IoT kan också användas inom
tillverkande industri genom insamling och bearbetning
av data kring tillverkning, leverans, underhåll och
lagerhantering genom smarta sensorer i syfte att
optimera processerna och produktionen, samt för att ge
direkt överblick över ett produktionssystem i realtid.132
Även offentlig sektor kan ha omfattande nytta av IoT i
publika miljöer. Möjliga användningsområden kan vara
smarta övervakningskameror för att öka trygghet och
förebygga brott, uppkopplade enheter som bidrar till en
effektiv hantering av vattenförsörjning, kollektivtrafik
eller parkeringskontroll eller IoT för att förebygga eller
upptäcka miljöutsläpp eller naturkatastrofer.133 Sveriges
kommuner och regioner, SKR, menar att IoT kan skapa
nya möjligheter för välfärd och samhällsbyggnad.
SKR har beskrivit hur tekniken kan komma till användning
inom hälso- och sjukvård, fastigheter samt miljö och
stadsutveckling. Samtidigt lyfter SKR frågor om säkerhet
och integritet. SKR ser också behov av att klargöra
gränssnitt och standarder och menar att kommuner
och regioner som köper produkter kan påverka detta
genom att vara tydliga med vilka krav de ställer när
de gör upphandlingar.134
Flera av de experter IMY intervjuat i arbetet med denna
rapport framhåller IoT som ett av de utvecklingsområden
som haft störst påverkan på den personliga integriteten
under de senaste tre åren. Kombinationen av utveckling
inom ”smarta städer” och ”smarta hem” gör att vi omges
av allt mer potentiellt integritetskränkande teknik – såväl i
det offentliga rummet som i våra hem.
Ett sätt att uttrycka det är att den omfattande insamling
av data som sker på nätet – som de flesta människor
i åtminstone någon mån känner till – nu flyttar ut i
den fysiska världen där den blir betydligt svårare att
upptäcka, kontrollera och avskärma sig från.
I det ”smarta hemmet” sker insamling av data i en
påfallande intim miljö, med ljudinspelning av barn och
andra som inte väljer själva. Uppkopplade saker som
ringklockor, lås, larm, kameror eller högtalare kan samla
in persondata också om andra än ägaren. Detta innebär
att möjligheten för enskilda personer att välja bort
potentiellt integritetskränkande teknik

132. https://www.startus-insights.com/innovators-guide/manufacturing-innovation-map-reveals-emerging-technologies-startups/.
133. https://www.allerin.com/blog/4-ways-the-government-sector-canbenefit-from-iot.
134. Komet kommenterar 2020:27 Sakernas internet – korta faktablad
om aktuell teknik.
IMY | Integritetsskyddsrapport 2020

redan har och fortsätter att drastiskt försämras. Det
är också svårt för enskilda individer att flytta och ”byta
plats” om de till exempel skulle vara missnöjda med
personuppgiftsbehandlingen i en smart stad. I takt med
att den här utvecklingen sker blir det allt svårare att hitta
privata utrymmen för enskilda.
Internetstiftelsen lyfter i sin guide om IoT flera
integritetsrisker, bland annat att såväl privata som
offentliga aktörer kan ha starka intressen att både öka
datainsamlingen och använda insamlad data för andra
ändamål än vad de ursprungligen samlats in för. Att
sälja data om användarna är en del av intäktsplanen för
många IoT-företag.135
Säkerhetsutmaningarna kopplade till IoT kan röra sig
om angrepp mot enskild utrustning med omfattande
negativa konsekvenser, både för enskilda individer
och verksamheter. Forskare har till exempel visat hur
man kan ta kontroll över en modern bil via ett trådlöst
nät, eller via fjärrstyrning manipulera en pacemaker
eller insulinpump.136
En mer vardagsnära integritetsrisk handlar om att de
flesta medborgare sannolikt har otillräckliga kunskaper
när det gäller att tömma uppkopplade saker på
information vid en eventuell andrahandsförsäljning,
vilket kan resultera i att stora mängder personliga data
oavsiktligt hamnar i den nya ägarens händer.
Riktas angrepp mot uppkopplade saker inom industrin
kan angripare få kontroll över samhällskritiska processer
inom exempelvis värme, vatten, el, transport eller
finansiella tjänster. Försvarets forskningsinstitut (FOI)
har i en rapport om risker relaterade till IoT beskrivit
att ett av problemen är den stora mängden produkter
med bristande säkerhet. Många av dessa produkter har
standardlösenord som är lätta att komma över. Ofta är
de inte designade med hänsyn till säkerhet alls och det
fysiska skyddet är i allmänhet svagt.137 En systemägare
kanske inte ens känner till att de har utrustning som är
nåbar via internet. Ett exempel på hur IoT med bristande
säkerhet kan utnyttjas är ett it-säkerhetsföretag, som vid
ett test lyckades komma över omfattande datamängder
från ett amerikanskt casino. Angreppet skedde via
ett i casinot nyinstallerat akvarium, där vattnets
temperatur och salthalt kontinuerligt kontrollerades och
kunde fjärrstyras.138

135. Internetstiftelsen; Internetguide #43 Internet of things – En guide
till sakernas internet.
136. The Economist; A connected world will be a playground for
hackers.
137. Totalförsvarets forskningsinstitut (FOI) NCS3 Studie - IoTrelaterade risker och strategier.
138. The Economist A connected world will be a playground for
hackers.
69

5.3.4 Webbskrapning
Ytterligare ett teknikutvecklingsområde som
ökat möjligheterna att samla in stora mängder är
webbskrapningsprogram. Med hjälp av speciella program
kan stora mängder data samlas in automatiskt, från
exempelvis webbsidor och sociala media.139 Exempel
på webbskrapning är de tjänster som gör automatiska
prisjämförelser mellan olika företag på internet. Tekniken
benämns ”skrapning” eftersom programmen hämtar
information från webbsidor, inte från de bakomliggande
databaserna. Programmen påminner om den indexering
sökmotorer gör när de samlar in innehållet på webbsidor,
med den skillnaden att webbskrapningsprogrammen
inte samlar in all information utan letar efter särskilda
typer av information.
Datan kan sedan bearbetas på sätt som de enskilda
individerna varken godkänt eller är medvetna om.
Kännetecknande är ofta att informationsmängderna blir
så stora att det blir oöverblickbart. Det finns idag företag
som utvecklar och erbjuder webbskrapningstjänster.
Ett exempel är ett internationellt företag som, för att
möta behoven hos sina närmare 2 000 företagskunder,
använder de sig av teknik som varje månad söker igenom
åtta miljarder webbsidor.140
Med de mängder personuppgifter som finns tillgängliga
på sociala medier är det lätt att se lockelsen för aktörer
som av olika skäl vill kartlägga stora mängder individer.
Facebook tillåter formellt inte att deras plattform
webbskrapas. Samtidigt är angrepp förhållandevis enkla
att genomföra och svåra att upptäcka. Hösten 2018
offentliggjorde Facebook att de raderat närmare ett
sjuttiotal konton, appar och sidor som tillhörde två ryska
företag som utvecklar ansiktsigenkänningsteknik för
den ryska regeringen. Enligt Facebook hade företagen
genom webbskrapning samlat in foton från andra
användares konton i syfte att identifiera dem.141
Clearview AI är ett exempel på en tjänst som
baseras på personuppgifter som samlats in med
webbskrapningsteknik.142 Webbtjänsten uppger att de
samlat tre miljarder ansiktsbilder från Facebook, YouTube
och miljoner andra webbplatser. Tjänsten, som sålts
bland annat till rättsvårdande myndigheter i USA, gör
det möjligt att med hjälp av ansiktsigenkänningsteknik
matcha bilder av okända personer mot den gigantiska
databasen.143 Sökträffarna berättar i många fall både
vem personen är, men ger också en förhållandevis
heltäckande bild av till exempel personens aktivitet
på sociala medier.
139. http://whitepapers.virtualprivatelibrary.net/Web%20Data%20
Extractors.pdf.
140. www.scrapinghub.com.
141. The New York Times; Facebook Says Russian Firms ‘Scraped’
Data, Some For Facial Recognition.
142. https://www.svt.se/nyheter/inrikes/detta-ar-clearview-ai och New
York Times The Secretive Company That Might End Privacy as We
Know It.
143. IMY inledde under 2020 ett tillsynsärende där eventuell
användning av Clearview AI inom svensk brottsbekämpning utreds.
70

Amerikanska poliser uppger att de med hjälp av
söktjänsten kunnat lösa ett antal brott, allt från
bedrägerier till barnpornografibrott och mord. Samtidigt
väcker tjänster som Clearview AI omfattande frågor
ur ett integritetsskyddsperspektiv. Tekniken gör det
enkelt att söka rätt på enskilda individer – oavsett
syfte – och belyser den ständigt närvarande risken för
ändamålsglidning. Även om tjänsten har utvecklats för
brottsbekämpande myndigheter och säkerhetsföretag
har det framkommit hur tjänsten också använts som
ett verktyg av vissa privatpersoner för att göra egna
bakgrundskontroller av nya bekantskaper. Sofistikerad
säkerhetsteknik blir, även om den ursprungligen
utvecklats för offentliga eller kommersiella syften,
snabbt attraktiv även för privatpersoner. Bredare
spridning av ett sådant verktyg skulle i grunden förändra
förutsättningarna för allt mänskligt samspel – både för
behjärtansvärda syften, men också mer illasinnade.
Möjligheten att, öppet eller i smyg, kunna ta ett foto av
en person på gatan och på några sekunder få tillgång
till både personens identitet och utförlig information
om personen skulle på ett genomgripande sätt kunna
förändra den personliga integritetens förutsättningar.
Talande är att när tidningen New York Times, som var
först med att skriva om Clearview AI, släppte nyheten om
den kontroversiella appen var det med rubriken ”Slutet för
den personliga integriteten?”.144

5.3.5 Insamling av biometriska uppgifter
En särskild typ av datainsamling som utvecklats snabbt
de senaste åren handlar om insamling av biometriska
uppgifter. Biometri innebär att mäta kroppens
egenskaper eller individers beteenden, och på så
vis hitta särskiljande egenskaper hos olika individer.
Biometriska personuppgifter berättar vilka vi är, och de
kan inte enkelt ändras och inte heller ersättas om de
går förlorade. De är därför användbara för att identifiera
unika identiteter, men innebär samtidigt särskilda risker
ur ett integritetsperspektiv.
Att mäta kroppens egenskaper eller individers beteenden
för att hitta särskiljande egenskaper hos olika personer
är inte ett nytt fenomen. Fingeravtryck har använts
inom polis- och rättsväsendet i syfte att identifiera
brottslingar i mer än hundra år och redan på 1800-talet
kunde signalister identifieras utifrån mönster i hur de
signalerade punkter och bindestreck i morsekod.145
Men området har utvecklats till att innefatta många
andra tekniker, användningsområden och biometriska
egenskaper, som kan samlas in både i fysisk kontakt med
individen och på distans.

144. New York Times; The Secretive Company That Might End Privacy
as We Know It.
145. https://www.gemalto.com/govt/inspired/biometrics.
IMY | Integritetsskyddsrapport 2020

Biometriska uppgifter är extra känsliga personuppgifter
eftersom de i grunden beskriver vem individen är.
Uppgifterna rör en persons ”fysiska, fysiologiska
eller beteendemässiga egenskaper” och gör det
möjligt att identifiera människor. De två huvudsakliga
användningsområdena för biometriska uppgifter är att
verifiera eller autentisera (till exempel att kontrollera att
en individ verkligen är den som individen utger sig för
att vara) och att identifiera en enskild individ. Biometri
används inom många samhällsområden och i olika
syften, som exempelvis bevakning och övervakning,
släktforskning, inloggning i mobila enheter och personlig
anpassning av tjänster och produkter.
Den ökade insamlingen och användningen av
biometriska uppgifter har i stor utsträckning möjliggjorts
och påskyndats av utvecklingen inom en rad andra
teknikutvecklingsområden:
•

Sensorer och sändare – gör det möjligt att samla in
data som kan omvandlas till biometriska uppgifter, på
fler platser, både vid direktkontakt och på distans.

•

Människa-datorinteraktion – bygger på
användningen av röst, personliga uttryck
och beteendemönster för att interagera med
datorerna och är därmed närbesläktat med
beteendebaserad biometri

•

IoT – innefattar bland annat kameror och annan
uppkopplad utrustning som kan användas för att
samla in och bearbeta biometrisk data

•

AI och big data – har stor inverkan på
beteendebaserad biometri eftersom de möjliggör
avancerad bearbetning av ett mycket stort antal
parametrar, samtidigt och i realtid146

•

Molnifiering av lagring – möjliggör platsoberoende
lagring och åtkomst av stora databaser med
biometriska mallar.

Trenden går mot att i allt större utsträckning även
använda individens beteende för biometriska analyser.
AI och annan teknisk utveckling har gjort det möjligt att
använda uppgifter som tidigare ansågs oanvändbara –
och kanske inte ens betraktades som personuppgifter
– till att identifiera individer med stor säkerhet. Denna
form av biometri används bland annat för att upptäcka
avvikande mönster hos bankkunder (i syfte att förebygga
bedrägerier) och för att identifiera och övervaka
grupper och individer.
Exempel på beteendebaserad biometri är gångstil,
rörelse- och talmönster, handstil, ansiktsuttryck och
sömnmönster. Det kan också handla om mönster i hur
användaren svarar på olika stimuli i en app, använder
mobilen, skrollar i och skiftar mellan dialogfönster på
webben eller använder tangentbordet.
De senaste åren har teknikutvecklingen inneburit att det
kontinuerligt tillförs nya biometriska egenskaper, med
unika styrkor och svagheter. Några aktuella exempel på
biometriska egenskaper som det utvecklas ny teknik för
är hjärnans signaler (EEG), hjärtrytm (ECG), doftprofil,
venernas struktur under huden, läppar och dess
rörelsemönster, svett, blod och öronens utseende.147
Varje biometrisk egenskap har sina för- och nackdelar
vad gäller möjligheten att identifiera och särskilja
individer. Det kan handla till exempel om hur stor andel av
alla individer som har den aktuella egenskapen, hur unik
egenskapen är och om egenskapen är permanent eller
förändras över tid. Även hur lätt det är att samla in data
om den aktuella egenskapen spelar in, liksom hur robust,
träffsäker och accepterad tekniken är och hur lätt den är
att kringgå, förfalska eller lura.148

Användning av biometriska uppgifter ställer därför extra
stora krav på den som behandlar uppgifterna.

5.3.5.1 Olika typer av biometriska uppgifter
Traditionellt har biometri handlat om att samla in och
analysera fysiska egenskaper. Det kan exempelvis
handla om hand- eller fingeravtryck, DNA, mönster
i ögats iris, öronform, ansikts- eller kroppsform och
röstavtryck. Denna typ av biometri är mycket vanlig idag
och används bland annat för att låsa upp smarttelefoner,
till accesskontroll i byggnader och för registrering
vid gränskontroller.

146. https://aibusiness.com/machine-learning-and-biometrics-how-aiis-becoming-more-human/.
IMY | Integritetsskyddsrapport 2020

147. https://onlinelibrary.wiley.com/doi/full/10.1002/spy2.44, kap. 2.
148. http://oaji.net/articles/2019/2698-1549883755.pdf, sid. 3 958 och
3 961.
71

Utvecklingen går också fort framåt när det gäller
beteendebaserad biometri. Tillämpningen har hittills
baserats i huvudsak på inlärda beteenden, såsom hur vi
använder ett tangentbord eller en mus, vår handstil och
hur vi rör oss. En pågående utvecklingstrend är att istället
studera mer reflexmässiga beteenden och beteenden
som bygger på kognition – viljestyrda processer, som
handlar om individens kunskap, tänkande och minne.
Några exempel på aktuella forskningsområden inom
denna trend är149

Även så kallad ”friktionsfri biometri” blir allt vanligare,
vilket innebär att biometriska uppgifter samlas
in från individer utan att de behöver interagera
aktivt med tekniken eller ens märker att biometrisk
teknik används.153 Det används bland annat för
övervakning och verifiering av individers identitet
på flygplatser.154 Fördelarna är bland annat ökad
snabbhet och bekvämlighet, men på bekostnad av
uppenbara integritetsrisker.

•

5.3.5.2 Särskilda nyttor med biometri

medvetna och omedvetna ansiktsuttryck (mäts
via blinkningar, ögonrörelser, pupillernas storlek
med mera),

•

kognitiv belastning – hur stor ansträngning som
krävs av individen för att ta emot och behandla viss
information (mäts via EEG, ögonrörelser med mera)

•

inhämtning av visuell information – hur individen
söker och upptäcker visuell information (mäts via
EEG, reaktionstider med mera)

•

reaktion på specifika stimuli – exempelvis reaktion på
fotografier av specifik/stor betydelse individen (mäts
via EEG, ECG med mera)

Ett relativt nytt forsknings- och utvecklingsområde
inom biometri handlar om att samla in och analysera
information om en persons interaktioner och beteende
i sociala media – och använda den informationen för
att verifiera att individen är den denne utger sig för att
vara. Genom att kartlägga en persons beteende till
exempel i sociala nätverk, chatforum, bloggar, dataspel,
meddelandeappar, fildelningstjänster kan man identifiera
mönster som är unika för användaren – och som därmed
kan användas för att identifiera personen. Mönstren kan
exempelvis baseras på en analys av när användaren
är uppkopplad (tider), hur/var/med vem personen
interagerar, innehållet i interaktionerna (preferenser, sätt
att uttrycka sig etcetera) och användarens strategier
vid onlinespelande.150
Ett annat område där teknikutveckling sker är så kallad
”multimodal biometri”, vilket innebär att flera olika
biometriska egenskaper kombineras vid identitetskontroll,
för att uppnå ökad säkerhet och tillförlitlighet.151 Det
kan exempelvis röra sig om en kombination av ögon-,
venmönster och handavtrycksigenkänning.152

149. https://onlinelibrary.wiley.com/doi/full/10.1002/spy2.44, kap. 2.2.2.
150. https://books.google.se/books?id=WlM7DwAAQBAJ&pg=PA3&lpg=PA3&dq=%22cancelable+biometrics%22+%22artificial+biometrics%22&source=bl&ots=1ribUC1UTe&sig=ACfU3U3EJn0tS5hh46pFF4-hr6NwfcpbZw&hl=en&sa=X&ved=2ahUKEwiXqrHyjoHpAhVOx4sKHXCEC50Q6AEwA3oECAkQAQ#v=onepage&q=%22cancelable%20
biometrics%22%20%22artificial%20biometrics%22&f=false, sid.2-5.
151. https://www.intechopen.com/online-first/multimodal-biometrics-for-person-authentication.
152. https://www.intechopen.com/online-first/multimodal-biometrics-for-person-authentication.
72

Möjligheten att kunna identifiera en individ på ett snabbt,
enkelt och relativt träffsäkert sätt – utan att behöva
hantera personliga koder eller säkerhetsprodukter
som kort och ”blippar” – medför stor nytta i många
situationer och den övergripande trenden är att
biometriska data används i större utsträckning inom allt
fler samhällsområden. Forskningen kring DNA-analys
har gått raskt framåt de senaste åren och i dag finns
det en uppsjö av internationella tjänster riktade mot
konsumenter som kan användas för att matcha DNA.155
Vanliga användningsområden för DNA-analys handlar till
exempel om släktforskning, att utreda sitt ursprung eller
olika hälsoutredningar. Andra exempel på hur biometrisk
data används är biometriska ID-kort inom hela EUområdet, biometrisk incheckning på flera av de största
flygplatserna, kameror och ansiktsigenkänningsteknik
för att bevaka storstäder och utbyte av biometrisk
information mellan EU-länder är några exempel.
De mest uppenbara nyttorna med biometri – ur
användarens perspektiv – är ökad bekvämlighet,
snabbhet och säkerhet. Användaren behöver inte
längre komma ihåg, eller löpande byta ut, krångliga
lösenord. Glömda eller avmagnetiserade passerkort
och ”blippar” är inte längre ett problem. Med biometri
kan verifieringen i vissa fall ske utan att slutanvändaren
behöver göra någonting alls, exempelvis i de fall då
kameror och andra sensorer samlar in uppgifterna på
distans. Ofta går den biometriska verifieringen också
betydligt snabbare än att mata in lösenord, vilket bland
annat fått många smarttelefonanvändare att övergå till
fingeravtrycks- eller ansiktsigenkänning.

153. https://www.sciencedirect.com/science/article/abs/pii/
S0969476517301558.
154. https://www.independent.co.uk/travel/news-and-advice/airport-biometrics-trial-face-recognition-klm-brisbane-sita-a7813271.html.
155. https://digital.di.se/artikel/dna-boomen-ar-pa-vag-till-sverige.
IMY | Integritetsskyddsrapport 2020

Säkerheten kan också förbättras såtillvida att
användaren kan minska eller helt undvika bland annat
risker som att någon smygtittar över axeln när ett
lösenord matas in, passerkort eller en ”blipp” stjäls eller
förloras eller att någon spärrar användarens passerkort
och begär ut ett nytt i användarens namn. Säkerheten
kan också motverka falska log-in-skärmar eller hårdvara
som installeras för att stjäla användarens lösenord eller
överbelastningsattacker där någon medvetet matar in
felaktiga lösenord upprepade gånger för att låsa en
produkt eller mjukvara.156

•

Fingeravtrycks- och ansiktsigenkänning i bankomater
och betalterminaler, ersätter PIN-koder och minskar
därmed stölder och kortbedrägerier som banken
annars måste lägga resurser på att utreda.162

•

Tangenttryckningsmönster och rörelsemönster vid
användning av mobila enheter, analyseras löpande
för att identifiera avvikande beteenden och minska
riskerna för bedrägerier.163

Biometri skapar också nytta för verksamheter inom
allt fler samhällsområden. Speciellt där man har
behov av att höja säkerhetsnivån vid åtkomst- eller
tillträdeskontroller och önskar göra identifierings- och
autentiseringsförfaranden säkrare genom att kombinera
biometri med andra metoder, och inom sektorer där man
önskar förenkla, snabba upp och öka bekvämligheten
för den enskilde.157

•

IoT och bärbara sensorer, för att samla in och
analysera patienters biometriska data i syfte att
löpande bevaka patientens hälsotillstånd på distans,
smittspårning med mera.164

•

Fingeravtrycks-, retina- och ansiktsigenkänning,
underlättar för vårdgivarna att kontrollera vem som
ska ha tillträde till faciliteter och känslig information.

•

Fingeravtrycks- och venmönsterigenkänning, för
att på ett enklare och mer träffsäkert sätt identifiera
patienter och hålla koll på patienten när den flyttas
mellan olika verksamheter och avdelningar.165

•

Fingeravtrycksigenkänning, för att förhindra
bedrägerier kring sjukersättningar och mediciner.166

Nedan ges exempel på användning och nyttor av
biometri inom några av de sektorer där biometri hittills
fått allra störst genomslag.

Inom hälso- och sjukvården

Inom offentlig förvaltning
•

Fingeravtryck och biometrisk bildinformation inbyggt i
ID-kort och pass, gör dessa svårare att förfalska.158

Inom it och telekommunikation

•

Automatisk ansiktsigenkänning vid gränskontroller,
gör det lättare att upptäcka eftersökta individer.159

•

•

Kameraövervakning och ansiktsigenkänning vid av
allmänna platser, gör övervakningen mer träffsäker
och mindre personalkrävande.160

Fingeravtrycks- och ansiktsigenkänning, i mobila
enheter för snabbare och säkrare identifiering och
accesskontroll till enheter och i mobila applikationer.

•

Ansiktsigenkänning, fingeravtryck och DNAanalyser vid brottsutredningar är viktiga verktyg
för att kunna identifiera misstänkta personer med
stor träffsäkerhet.

Biometriska sensorer och IoT, för accesskontroll och
identifiering i smarta fordon och på platser där fast
internetuppkoppling inte är tillgänglig.

•

”Biometrics as a service”, tillgängliggör biometriska
lösningar som en tjänst vilket gör tekniken både
billigare och snabbare att implementera och
ställer inte samma krav på expertkunskaper
hos användaren.167

•

Inom bank- och finanssektorn
•

Röstigenkänning för att identifiera kunder som
kontaktar banken via telefon, ersätter hantering av
krångliga säkerhetsfrågor via telefonbanken och
sparar tid både för banken och kunderna161

156. http://oaji.net/articles/2019/2698-1549883755.pdf, sid. 3 958.
157. https://www.regeringen.se/49c627/contentassets/13d9126efbb94e2cb5b084132275f184/hur-star-det-till-med-den-personliga-integriteten---en-kartlaggning-av-integritetskommitten-sou-201641, sid. 116.
158. https://www.biometricupdate.com/201904/standard-for-eu-biometric-id-cards-one-step-from-approval-after-passing-european-parliament.
159. https://www.gemalto.com/govt/coesys/eborder/entry-exit-system.
160. https://ico.org.uk/media/about-the-ico/documents/2616184/
live-frt-law-enforcement-opinion-20191031.pdf.
161. https://emerj.com/ai-sector-overviews/voice-speech-recognition-banking/.
IMY | Integritetsskyddsrapport 2020

Det finns med andra ord ett stort antal områden
där nyttan kan vara stor med att använda
biometriska uppgifter.

162. https://findbiometrics.com/topics/atm/.
163. https://www.paymentscardsandmobile.com/are-you-being-tracked-behavioural-biometrics-being-implemented-by-banks-to-reduce-fraud/.
164. https://www.biometricupdate.com/202004/liechtenstein-to-provide-citizens-with-biometric-bracelets-to-contain-coronavirus.
165. https://www.biometricupdate.com/wp-content/uploads/2015/02/
Biometrics-in-Healthcare.pdf, sid. 12.
166. https://www.biometricupdate.com/wp-content/uploads/2015/02/
Biometrics-in-Healthcare.pdf, sid. 12.
167. https://www.biometricupdate.com/tag/biometrics-as-a-service.
73

5.3.5.3 Särskilda integritetsrisker med biometri
Samtidigt är det uppenbart att användningen av
biometriska uppgifter medför betydande risker för den
personliga integriteten. Ett lösenord kan enkelt ersättas
med ett nytt om det skulle gå förlorat. Detsamma
gäller för passerkort och liknande teknik för verifiering,
autentisering och identifiering. Om individen förlorar
kontrollen över sina biometriska personuppgifter kan de
däremot inte enkelt ersättas. Integritetsskadorna kan i
värsta fall bli permanenta och det är en aspekt som gör
integritetsfrågor kring biometri extra brådskande.
I flera av intervjuerna som genomförts i arbetet
med denna rapport framhålls utvecklingen och
användningen av teknik kring biometri som ett av de
viktigaste utvecklingsområdena som påverkat den
personliga integriteten under de senaste tre åren.
Som exempel nämns i intervjuerna teknik för ansiktsoch taligenkänning som används av rättsvårdande
myndigheter. De integritetsrisker som följer av en
ökad användning av biometriska uppgifter framhölls
av Integritetskommittén redan 2016.168 Kommittén
konstaterade att en ökad användning av olika biometriska
tekniker i samhället riskerar att göra det mycket svårt
att någonstans i det offentliga rummet kunna vara helt
anonym. När kameror och annan utrustning i omvärlden
kan läsa av och identifiera den enskildes kropp eller
personliga beteende och koppla ihop de biometriska
uppgifterna med uppgifter från andra datakällor blir detta
avsevärt mycket svårare. Sammantaget ansåg kommittén
att användningen av tekniker som involverar många och
detaljerade biometriska uppgifter innebär en påtaglig risk
för den personliga integriteten.
Ett antal händelser som fått stort utrymme i media
de senaste åren kan exemplifiera och konkretisera
riskerna ytterligare:
2018 – Kina lägger till gångstilsigenkänning till sitt
övervakningsnätverk som innehåller uppskattningsvis
170 miljoner kameror. Systemet innefattar bland annat
teknik för ansiktsigenkänning och AI och är kopplat till
landets ”sociala kreditsystem”. Systemet, som ska vara
fullt fungerande under 2020, övervakar och betygsätter
medborgare baserat på deras beteende.169 Tre nya
förordningar antas om Schengens Informationssystem
(SIS), som bland annat innebär att SIS kommer att
kunna användas för fler ändamål än tidigare, att fler
uppgifter kan registreras i SIS och att fingeravtryck
i högre utsträckning ska kunna användas för
att identifiera personer.170

168. SOU 2016:41 Hur står det till med den personliga integriteten,
sid 116.
169. https://apnews.com/bf75dd1c26c947b7826d270a16e2658a.
170. https://www.regeringen.se/rattsliga-dokument/departementsserien-och-promemorior/2019/12/ds-201927/.
74

2019 – San Francisco blir den första amerikanska staden
som förbjuder användning av ansiktsigenkänning.
Tekniken får inte användas av lokala myndigheter, till
exempel stadens transportmyndighet, eller av lokala
brottsbekämpande myndigheter.171 USA:s tull- och
gränsskydd offentliggör att bilder på resenärer och deras
registreringsskyltar har stulits i en cyberattack riktad
mot en underleverantör.172 Israeliska säkerhetsforskare
påstår sig ha kommit över biometriska data till fler än en
miljon registrerade personer, via en databas som ägs av
företaget Suprema. Företagets biometritjänster används
av bland annat polis, banker och försvarsmakten i flera
länder.173 Kinesiska säkerhetsexperter demonstrerar hur
de kan överlista samtliga befintliga fingeravtrycksläsare
på bara 20 minuter.174 I Florida tillåts polisen använda
dna-data från webbplatsen GEDmatch – en behandling
som de 1,3 miljoner användarna inte godkänt.175
2020 – Tyska säkerhetsexperter upptäcker att över en
miljon dokument med hälsouppgifter och medicinskt
bildmaterial kopplade till patienter i Indien är åtkomliga
via en felkonfigurerad, uppkopplad databas.176
New York Times skriver ett reportage om företaget
Clearview AI, som samlat in tre miljarder fotografier
på nätet och behandlar dessa med avancerad AIansiktsigenkänningsteknik.177 Svensk polis lyckas för
första gången lösa en mordutredning genom att testa
DNA-prov mot släktforskningsdatabaser. Polisens
utvärdering visar att en del aspekter av arbetssättet
behöver utredas mer, men utvärderingen utmynnar i
slutsatsen att målet bör vara att detta arbetssätt ska bli
ytterligare ett verktyg för polisen.178
En risk är att biometriska uppgifter behandlas för nya
ändamål som är oförenliga med de ändamål för vilka
uppgifterna ursprungligen samlades in. Exempelvis
kan biometriska uppgifter om gångstil och ansikte
användas inte bara för att identifiera enskilda, utan också
för att identifiera oönskade beteenden eller särskilda
behov hos enskilda.

171. https://www.bbc.com/news/technology-48276660.
172. https://edition.cnn.com/2019/06/10/politics/customs-and-border-protection-images-travelers-data-breach/index.html.
173. https://www.silicon.co.uk/security/cyberwar/biometrics-breachnot-so-big-suprema-280807.
174. https://www.forbes.com/sites/daveywinder/2019/11/02/
smartphone-security-alert-as-hackers-claim-any-fingerprint-lock-broken-in-20-minutes/#79740fb46853.
175. https://www.sciencemag.org/news/2019/11/judge-said-police-cansearch-dna-millions-americans-without-their-consent-what-s-next.
176. https://economictimes.indiatimes.com/tech/internet/german-firmfinds-one-million-files-of-indian-patients-leaked/articleshow/73921423.
cms?from=mdr.
177. https://www.nytimes.com/2020/01/18/technology/clearview-privacy-facial-recognition.html.
178. https://www.svt.se/nyheter/lokalt/ost/polisen-vill-fortsatta-med-slaktforskning-och-dna.
IMY | Integritetsskyddsrapport 2020

En annan risk är att fler biometriska uppgifter hanteras
än vad som behövs för ändamålet, till exempel att hela
fingeravtryck samlas in och lagras när det i själva verket
hade varit tillräckligt att bara hantera vissa mätpunkter
från fingeravtrycket. Detsamma kan inträffa när uppgifter
om DNA inte bara möjliggör identifiering, utan även
avslöjar något om den registrerades hälsotillstånd,
sjukdomsbenägenhet eller etniska ursprung.
Ytterligare en risk är att biometriska uppgifter inte
skyddas tillräckligt och som en följd av detta blir
tillgängliga för aktörer som kan använda uppgifterna
för exempelvis identitetsstöld eller olika former av
bedrägerier och utpressning.
Det finns också en risk för att biometriska uppgifter
kan användas utan att den enskilde känner till det eller
lämnar sitt samtycke, till exempel vid publicering av
bilder på nätet eller i sociala medier där det finns särskild
programvara för ansiktsigenkänning. Idag kartläggs vårt
digitala liv i form av till exempel vilka sökningar vi gör på
internet, vilka sidor vi besöker och tidningar vi läser, vad
vi handlar och vilka som är våra kontakter. Kombineras
sådan webbläsardata med biometriska uppgifter som
till exempel kroppstemperatur, blodtryck och puls skulle
slutsatser kunna dras om till exempel vilka nyheter eller
kontakter som får en individ att reagera på olika sätt.
Denna typ av scenarier har fått vissa bedömare att
utfärda kraftfulla varningar för omfattande insamling
av biometriska uppgifter, och konstatera att en sådan
datainsamling ”kommer att få Cambridge Analyticas
hacking taktik att framstå som något från stenåldern”.179
Därtill bör nämnas risken för överutnyttjande av biometri
när tekniken blir billigare, enklare och därmed mer
lättillgänglig. Alla sammanhang kräver inte den höga
precision som biometri kan erbjuda.
Cyberattacker är en risk för alla system som ska
förhindra otillbörlig åtkomst och tillträde och lösningar
baserade på biometri är inget undantag. Potentiella
säkerhetshot kan handla till exempel om att förfalska
uppgifter. Det går att replikera de flesta biometriska
data med hjälp av exempelvis 3d-printteknik och
högupplösta bilder. Sensorer som används för
insamlingen av uppgifterna kan manipuleras på många
olika sätt och angripare kan också återanvända gammal
data – exempelvis ett fotografi som tidigare använts
för ansiktsigenkänning. Om en angripare tar sig in
i systemet som bearbetar insamlad data så kan det
gå att påverka resultatet. Angripare kan också tillföra
förfalskad information, avlyssna kommunikationen där
insamlade data matchas mot lagrade mallar eller stjäla
och förfalska mallar.

179. https://www.ft.com/content/19d90308-6858-11ea-a3c9-1fe6fedcca75.
IMY | Integritetsskyddsrapport 2020

När det upptäcks att ett traditionellt lösenord har
hackats kan användaren oftast enkelt byta lösenordet
mot ett nytt och därefter få fortsatt tillgång eller tillträde
till tjänsten. Om biometriska data hackas så kan det
däremot medföra betydligt värre konsekvenser för den
enskilde. Om en individs biometriska data – exempelvis
venernas struktur under huden – har hamnat i orätta
händer så kan denne inte ersätta den med annan data.
De biometriska uppgifterna är beständiga, vilket ofta gör
integritetsförlusten mycket svår att reparera. Förutom
svårigheten att förändra de biometriska uppgifterna är
de dessutom ofta svåra att hålla för sig själv. Ett ansikte,
avtryck från fingrar eller ett rörelsemönster är något som
hela tiden exponeras mot omvärlden.
En risk är att någon använder stulna uppgifter för att
skapa en artificiell, fysisk kopia av de biometriska
uppgifterna som kan användas vid tillträdes- eller
åtkomstkontroll. En annan risk är att biometrisk data
avslöjar känsliga uppgifter om den registrerade –
exempelvis information om en medfödd sjukdom – som
kan användas för att skada den enskilde.180 Ytterligare
en potentiell risk är att en biometrisk uppgift – som till
exempel en venprofil – svartlistas, om det blir allmänt
känt att den är hackad. Därmed kan personen komma att
nekas tillträde till platser och åtkomst till produkter och
tjänster som bygger på autentisering med hjälp av just
venernas struktur under huden.
En rad åtgärder kan vidtas för att minska riskerna kring
biometriska data. En grundläggande utgångspunkt
är att ha en restriktiv hållning och bara använda
biometriska uppgifter när det är absolut nödvändigt.
Säkerhetsåtgärder som att säkerställa att sensorer
inte kan manipuleras, säker lagring av mallar,
kryptering och säkra kommunikationsvägar samt
multifaktorsautentisering kan också minska riskerna.
Andra riskminimerande åtgärder kan handla om att
använda artificiell biometridata (som kan bytas ut).
Biometriska uppgifter betraktas som en särskild kategori
av personuppgifter (så kallade känsliga personuppgifter)
enligt dataskyddsförordningen. Det är som utgångspunkt
förbjudet att behandla känsliga personuppgifter.
Behandling av sådana uppgifter är tillåten om något av
de undantag som anges i förordningen är tillämpligt,
till exempel uttryckligt samtycke från den enskilde.181
För den som behandlar denna typ av uppgifter gäller
vidare bland annat att det vanligen krävs en högre
säkerhetsnivå än för mer harmlösa personuppgifter.
Behandling av biometriska uppgifter har också betydelse
för riskbedömningen när personuppgiftsansvarig gör
konsekvensbedömningar och kan vara avgörande
för om personuppgiftsansvarig måste rapportera
en personuppgiftsincident, då incidenter som
omfattar biometriska uppgifter ofta medför en hög
risk för enskilda.

180. https://eprint.iacr.org/2004/106.pdf, sid. 1.
181. Artikel 9 dataskyddsförordningen.
75

Sammanfattningsvis har tekniken stor potential att lösa
en rad olika samhällsutmaningar, men förändrar samtidigt
spelreglerna för den personliga integriteten i grunden.
Hamnar biometriska uppgifter i orätta händer kan
integritetsskadan vara permanent, eftersom biometriska
uppgifter inte, som ett lösenord, enkelt går att byta ut.

5.3.5.4 Särskilt om deep fakes
Avslutningsvis finns ett riskområde som förtjänar
att omnämnas särskilt, så kallade deep fakes. Deep
fake är en benämning på falsk information som så
genomarbetad att den verkar äkta, även vid relativt
omfattande granskning. Området omfattar bland
annat ”konstgjord media” – filmer, ljudinspelningar
och fotografier – som efterliknar verkliga personer.
Tekniken bygger bland annat på användning av AI och
djupinlärning. Med hjälp av filminspelningar, fotografier
och ljudinspelningar – data som kan ha biometriskt
innehåll – av en verklig person kan en AI-modell läras
upp till att skapa konstgjorda återgivningar av personen
som är så verklighetstrogna att de är svåra att särskilja
från äkta. Deep fake-videor kan till exempel visa ansiktet
eller kroppen på en ”riktig” person, som pratar med en
röst som är mycket lik dennes faktiska röst och agerar
och använder mimik på ett sätt som denna brukar
göra i verkliga livet. Men ansiktet, kroppen, rösten och
rörelserna skapas av AI-modellen.

Det finns ännu ingen rättspraxis som rör
dataskyddsförordningens eventuella tillämplighet på
deep fakes. Det är uppenbart att upplärningen av
AI-modellen omfattas av dataskyddsreglerna, eftersom
stora mängder biometriska personuppgifter används
i denna fas, men när modellen väl är upplärd behövs
inte längre personuppgifterna. Då är det modellen
som skapar ny data som efterliknar biometriska
personuppgifter. Om deep fake-material är att betrakta
som personuppgifter och om dataskyddsförordningen
är tillämpbar på material skapat med deep fakemetoder är några av de rättsliga frågor som kommer
att behöva prövas.183

Den brittiska regeringen har tagit fram en rapport om
deep fakes och vilseledande information. En slutsats är
att det inte räcker med lagstiftning för att hantera risker,
det krävs även investeringar i ny teknik för att avslöja
manipulationer. Den brittiska regeringen ser också
behov av utbildningssatsningar för att höja kunskap om
deep fakes bland medborgarna. Exempel på svensk
forskning inom området är utveckling av en app som
kan avslöja deepfakes.182

182. Komet kommenterar 2020:27 Deep fakes, manipulerade filmer –
korta faktablad om aktuell teknik.
76

183. Frågor som reses rör exempelvis hur en film som skapats
helt artificiellt, baserat på publik biometrisk data (röst, utseende,
rörelsemönster etc.) från bland annat sociala media, ska hanteras ur ett
personligt integritetsperspektiv.
IMY | Integritetsskyddsrapport 2020

5.4 Teknik för att bearbeta
och använda data

De ökade möjligheterna att samla in
data skulle i praktiken vara värdelösa
om inte tekniken för att bearbeta och
använda uppgifterna också tagit stora
utvecklingssprång.
Utvecklingen av AI är ett av de
utvecklingsområden som haft störst
påverkan på den personliga integriteten
under de senaste åren. De potentiella
nyttorna är stora och Sveriges mål är
enligt den nationella inriktningen för
AI att bli bäst i världen på att utnyttja
AI:s möjligheter. I dagsläget använder
ungefär 5 procent av svenska företag
och 10 procent i offentlig sektor AI.
Samtidigt innebär AI integritetsrisker
för den enskilde i form av bland annat
bristande transparens, diskriminering,
försvårat ansvarsutkrävande, missbruk
och fientlig användning. Särskilda risker
finns vid automatiserade processer i
beslutsfattande, när ett beslut kan få
rättsliga konsekvenser för den enskilde.
En pågående förändring med potential
att påverka integritetsskyddet positivt
handlar om var data i bearbetas – i centrala
datacentra och serverhallar eller lokalt.
Teknik för edge computing medför att
bearbetning av data nu allt oftare kan ske
lokalt, i uppkopplade enheter med låg
kapacitet eller i lokala servrar. Detta innebär
att data i mindre utsträckning behöver
transporteras och delas, vilket kan skapa
bättre kontroll.
Ett av de områden där den omfattande
bearbetningen av stora datamängder blir
som mest uppenbar för många är den
digitala annonsmarknaden. De komplexa
och icke transparenta processerna som
kan inkludera hundratals aktörer gör det
i praktiken omöjligt för den enskilde att
utnyttja sina rättigheter, till exempel att
få information raderad. Såväl norska som
brittiska myndigheter har i färska analyser
kommit till slutsatsen att stora delar av den
digitala annonsmarknaden systematiskt
bryter mot dataskyddslagstiftningen.

De enorma informationsmängder som kan samlas in med
hjälp av ny teknik skulle i praktiken vara värdelösa om
inte tekniken för att bearbeta och använda uppgifterna
också tagit stora utvecklingssprång. De senaste
decenniernas utveckling av olika Big data-metoder har
utgjort en viktig förutsättning för förmågan att hantera
den faktiska mängden data. Centralt i de senaste årens
utveckling är att AI och andra tekniker som tidigare var
tillgängliga endast för resursstarka och specialiserade
aktörer, tillgängliggörs nu på bred front, exempelvis via
allt billigare och mer lättanvända molntjänster med stor
kapacitet att behandla data. En mer komplex bearbetning
av personuppgifter kan därmed genomföras av fler.
Tekniska lösningar för att bearbeta data är inte i särskilt
stor utsträckning beroende av användarens tekniska
förkunskaper eller förståelse för hur tekniken påverkar
integritetsskyddet.
Större datamängder kan bearbetas på kort tid och
bearbetningen genererar resultat som tidigare inte
var möjliga att uppnå. I allt fler fall sker bearbetningen
av data med helt eller delvis automatiserade
metoder, i självlärande system som kontinuerligt
utvecklas och förfinas.
Tekniken skapar stor nytta och håller på att
förändra flera branscher i grunden. Att anpassa och
använda AI-lösningar på ett effektivt sätt spås bli en
överlevnadsfråga inom många branscher. Drivkrafterna
att snabbt implementera dem är därför mycket stark.
Både de stora volymerna personuppgifter som bearbetas
med den nya tekniken, samt resultaten av bearbetningen,
innebär nya integritetsutmaningar. Några av dem
behandlas i det följande.

5.4.1 Artificiell intelligens
Utvecklingen av artificiell intelligens, AI, har gjort stora
framsteg under de senaste åren och dess potential
är på många områden lovande. Sedan begreppet
AI först användes på femtiotalet har tekniken fått
en allt större spridning. Förklaringarna finns bland
annat i mer sofistikerade algoritmer, väsentligt ökad
beräkningskapacitet och allt fler användningsområden
inom såväl näringsliv som samhälle. En annan orsak är
utveckling av hårdvara i datorer, vilken möjliggör snabb
hantering av stora datamängder. Till exempel kan dagens
AI system gå igenom tusentals patientjournaler på några
sekunder. Slutligen har såväl modeller som algoritmer
utvecklats över tid, vilket medfört att data kan komma till
användning på fler, och mer kraftfulla, sätt.184

184. Komet informerar 2020:30; Den nya tekniken – så fungerar den.
IMY | Integritetsskyddsrapport 2020

77

Regeringen har i den nationella inriktningen för artificiell
intelligens från 2018 slagit fast att Sverige ska vara
ledande i att ta tillvara möjligheterna som användning
av AI kan ge, med syftet att stärka både den svenska
välfärden och den svenska konkurrenskraften. Ett
genomgående tema bör enligt den nationella inriktningen
vara hållbarhet, med innebörden att AI-applikationer bör
vara etiska, säkra, pålitliga och transparenta. Etiska och
säkerhetsmässiga överväganden kan enligt regeringen
inte vara en eftertanke i AI-applikationer, utan måste vara
en integrerad del från det tidiga designarbetet.185
I de intervjuer som IMY genomfört framhålls AI som ett
av de utvecklingsområden som varit mest aktuella och
haft störst påverkan på den personliga integriteten under
de senaste tre åren.

5.4.1.1 Vad är AI?
Begreppet AI har ingen entydig definition eller allmänt
vedertagen avgränsning. Oftast används termen som
ett paraplybegrepp för teknik som kan lära av sina egna
erfarenheter, bli smartare över tid och mer eller mindre
självständigt lösa komplexa problem i olika situationer.
Vinnova definierar AI som förmågan hos en maskin att
efterlikna intelligent mänskligt beteende.186
Statistiska Centralbyrån, SCB har i en rapport definierat
AI som system som uppvisar intelligent beteende genom
att analysera sin omgivning och agera, med någon
nivå av självbestämmande, för att uppnå specifika
mål. AI-baserade system kan vara ren mjukvara eller
inbyggda i hårdvara.187
Den stora uppmärksamhet som AI fått globalt de
senaste åren beror framför allt på en ökad användning
av maskininlärning i olika tillämpningar. Maskininlärning
är teknik som gör det möjligt för datorer att ”tänka” och
bli smartare över tid. Genom att skapa matematiska
algoritmer baserade på omfattande mängder data
drar systemet slutsatser, lär sig och bygger nya
algoritmer – utan att en människa behövt ge programmet
den specifika instruktionen. Utvecklingen inom
maskininlärning har gått mycket fort framåt de senaste
åren, bland annat till följd av den ökade tillgången
på större datamängder samt större och billigare
processorkraft och lagringskapacitet.

185. Näringsdepartementet; Nationell inriktning för artificiell intelligens,
https://www.regeringen.se/49a828/contentassets/844d30fb0d594d1b9d96e2f5d57ed14b/2018ai_webb.pdf
186. Vinnova rapport 2018:08 Artificiell intelligens i svenskt näringsliv
och samhälle – Analys av utveckling och potential
187. Statistiska Centralbyrån (SCB) Artificiell intelligens i Sverige.
78

Vissa typer av maskininlärning bygger på samma
principer som den mänskliga hjärnans nervnätverk
med ett inmatningsskikt, ett eller flera dolda lager och
ett utgående lager. Om det finns mer än ett dolt lager
talar man om djupinlärning. Ofta används även termen
neurala nätverk för denna typ av maskininlärning.
Antalet lager i ett neuralt nätverk kan variera, men
som exempel kan nämnas att Microsoft 2016 vann en
tävling i bildigenkänning med ett nätverk bestående
av 152 lager.188
Samtidigt som AI är en förutsättning för att förädla och
dra nytta av stora datamängder är AI-algoritmerna
beroende av stora datamängder för att läras upp.
Begreppen AI och big data är därför nära förknippade
med varandra. Big data, som på svenska ibland översätts
till stordata eller stora data, syftar på mycket stora
datamängder som kräver speciella metoder för analys.
Uttrycket syftar oftast på ostrukturerade data, som inte
kan ordnas i tabeller eller kalkylark. Datamängderna är
så omfattande att de i praktiken inte kan bearbetas med
traditionella program för analys och datautvinning. Big
data kan ha många olika format och komma till exempel
från sociala medier och webbplatser (till exempel
Facebook, Youtube bloggar, foton och videofilmer),
företagssystem (till exempel transaktioner, kundregister,
kreditkortsdata och medicinska register) och IoT (till
exempel sensordata om väder, trafik, mobiltelefoner
och satellitbilder). Vissa bedömare menar att själva
tekniken för AI (till exempel maskininlärning) och data
är så intimt förknippade med varandra att en definition
av AI bör inkludera båda dessa huvudkomponenter;
algoritmer och data.189
Även om begreppet AI ibland används synonymt med
maskininlärning och djupinlärning finns även andra typer
av AI-teknik. Det kan handla om system som gör det
möjligt för datorer att förstå hur olika typer av begrepp
hör ihop och ska sorteras hierarkiskt (eng. ontology
engineering) eller system som gör det möjligt för datorer
att hantera värden mellan ja och nej (eng. fuzzy logic).190

5.4.1.2 Utveckling hittills av AI och dess
potential i Sverige
I en kartläggning av Vinnova som presenterades
2018 konstaterades att tillämpningar av AI redan haft
stor betydelse för utveckling av internetplattformar,
informationssökning, bildigenkänning och
automatöversättning. Samtidigt hade det praktiska
genomslaget för AI enligt Vinnova varit begränsat
i stora delar av näringslivet och inom offentlig
verksamhet i Sverige.191

188. Datatilsynet; Kunstig intelligens og personvern, 2018.
189. COM (2020) 65 Vitbok om artificiell intelligens - en EU-strategi för
spetskompetens och förtroende.
190. Vinnova rapport 2019:5, AI-miljöer i Sverige En översikt över
miljöer som bidrar till utvecklingen av artificiell intelligens.
191. Vinnova rapport 2018:8, Artificiell intelligens i svenskt näringsliv
och samhälle – Analys av utveckling och potential.
IMY | Integritetsskyddsrapport 2020

Sverige har sedan dess inrättat ett nationellt center
för artificiell intelligens, AI Sweden, som finansieras
i samverkan mellan offentlig och privat sektor.
Centret arbetar för att påskynda användningen av
AI till förmån för samhället, svensk konkurrenskraft
och landets invånare.192
Statistiska centralbyrån, SCB redovisade i november
2020 ett regeringsuppdrag att kartlägga användningen
av AI samt analys av stora datamängder i Sverige.193
Kartläggningen visade att användning av AI är vanligare
inom offentlig än i privat sektor. Bland privata företag
uppgav 5,4 procent att de använt AI i någon form i sin
verksamhet under 2019, medan motsvarande siffra inom
den offentliga sektorn var 10,2 procent. Den vanligaste
anledningen att använda AI var bland företag att förbättra
en existerande produkt eller tjänst, medan det i offentlig
sektor var vanligast att använda AI för att förbättra
interna processer. När det gäller hinder för att använda
AI uppgav privat sektor att kostnad för tjänster eller
utrustning utgjorde det största hindret för användning av
AI. Inom offentliga sektorn utgjorde istället anställdas
kompetens, utbildning eller erfarenhet det största hindret.
Vinnova har i flera sammanhang understrukit att
regulatorisk utveckling när det gäller data och
datatillgång kommer att vara av avgörande betydelse
för Sveriges AI-utveckling.194 Fundamentala behov av
tillgång till data behöver balanseras med integritetsskydd,
etik, tillit och samhällsskydd. Ett sätt att driva regulatorisk
utveckling är enligt Vinnova att relevanta aktörer med
expertis och ansvar för reglering och regelövervakning
bör medverka i innovationsprocesser där nya AItillämpningar utvecklas.
Även DIGG framhåller regulatorisk utveckling som
en framgångsfaktor för att främja AI-tillämpningen. I
en rapport från januari 2020 om AI i offentlig sektor
konstaterade DIGG att det finns stor potential för offentlig
förvaltning att använda AI men att det också krävs att
ett antal förmågor utvecklas.195 Förmågor som behöver
utvecklas är till exempel tydligare styrning och ledning,
ändamålsenlig rättsutveckling, bättre förutsättningar för
kompetensförsörjning, gemensam digital infrastruktur
(teknik och data), data som strategisk resurs och
ekosystem för samarbete och innovation.

192. https://www.ai.se/en/about-aisweden
193. Statistiska centralbyrån (SCB) Artificiell intelligens i Sverige.
194. Se till exempel Vinnova rapport 2018:8, Artificiell intelligens i
svenskt näringsliv och samhälle – Analys av utveckling och potential.
195. Myndigheten för digital förvaltning (DIGG) Främja den offentliga
förvaltningens förmåga att använda AI. Delrapport i regeringsuppdrag
I2019/01416/DF och I2019/01020/DF.
IMY | Integritetsskyddsrapport 2020

Bland de förslag som DIGG anser bör prioriteras först
ingår att inrätta ett förfarande eller en mekanism för
att ta fram författningsstöd för försöksverksamhet,
eftersom det skulle kunna stimulera offentlig förvaltning
till att genomföra försök med att använda AI. De
regulatoriska sandlådor som prövats i bland annat
Storbritannien framhålls av DIGG som ett gott exempel.
För att underlätta en ändamålsenlig rättsutveckling
föreslog DIGG också etableringen av rättsligt
beredningsorgan – ett förslag som tidigare lämnats av
Digitaliseringsrättsutredningen 2018.

5.4.1.3 Exempel på nyttor och risker med AI
AI-teknik kan tillämpas på en rad olika områden. Bland
de samhällsutmaningar som AI kan bidra till att lösa finns
till exempel bättre förmåga att upptäcka, diagnostisera,
förebygga och behandla allvarliga sjukdomar, ett mer
effektivt jordbruk, nya metoder för klimat- och miljöskydd,
minskad energianvändning, färre trafikolyckor, en bättre
och mer effektiv offentlig sektor och ett säkrare samhälle.
Exempel på vanliga uppgifter för ett AI-system är
att välja den bästa åtgärden eller föreslå det bästa
handlingsalternativet givet ett specifikt mål. Uppgiften
kan exempelvis innefatta mönsterigenkänning,
bildanalys, talförståelse, prediktiv analys skapande
av bevis och spel. Systemet lär sig vilken åtgärd som
ska vidtas eller vilket handlingsalternativ som ska
rekommenderas genom att ta in och bearbeta data
och lära upp algoritmer som är anpassade till det
specifika ändamålet.
Ett särskilt användningsområde handlar om olika system
för automatisering och intelligent automatisering där
mjuk- eller hårdvara utvecklas för att kunna fungera
autonomt, utan att behöva styras eller kontrolleras av
en människa. Det som automatiseras kan exempelvis
vara informationsbearbetning, utförande av uppgifter
och beslut. Intelligent automatisering innebär att
automatiseringen är AI-baserad, med helt eller delvis
autonoma system som är självlärande och som kan
bearbeta stora mängder data.196
Intelligent automatisering och robotisering spänner
över ett stort antal sektorer och innebär bland annat
att personuppgifter behandlas på nya sätt och på fler
platser. Exempel på sektorer där teknikutveckling genom
automatisering pågår är hälsovård, konsumentprodukter,
polis och rättsväsende, samt logistik och transport.197

196. https://www.mckinsey.com/featured-insights/future-of-work/aiautomation-and-the-future-of-work-ten-things-to-solve-for.
197. https://www.eu-robotics.net/cms/upload/downloads/ppp-documents/Multi-Annual_Roadmap2020_ICT-24_Rev_B_full.pdf.
79

Nedan listas kortfattade exempel på konkreta
användningsområden för AI inom olika sektorer som ger
en bild över olika tillämpningsområden och potentialen
med utvecklingen inom olika sektorer.198
•

Hälso- och sjukvård – automatiska/bildbaserade
diagnoser och dialogrobotar. Utvecklade
datorprogram som ska kunna föra en ändamålsenlig
dialog med människor, till exempel svara på frågor.199

•

Offentlig sektor – effektivisering av arbetsflöden,
automatisering av beslutsgångar och prediktion, att
kunna förutse vad som kommer att hända.200

•

Cybersäkerhet – automatiserad realtidsanalys av
stora system och flera parallella säkerhetshot.201

•

Försäkring – automatiserad riskbedömning och
upptäckt av försäkringsbedrägerier.

•

Finans – robotrådgivare och automatiserade
beslutsstöd baserade på kunddata och annan data
som företagen har tillgång till.

•

Bioteknik – analys av mycket stora datamängder
och prognostisering.

•

Handel – analys och förståelse av kundbeteenden
för att förutsäga framtida köpbeteenden och anpassa
erbjudanden.

•

Tillverkande industri – automatiserad diagnos
och kvalitetskontroll.

•

Telekommunikation – optimering av nätverk och
förstärkt cybersäkerhet.

•

Transport – säkerhetsfunktioner genom löpande
övervakning och analys av förarens beteenden
och uttryck.

•

Underhållning – filmmanus och musik som
skapas via djupinlärning baserad på personlig data
och marknadsdata.

Samtidigt som AI rymmer stora möjligheter i de flesta
sektorer aktualiserar utvecklingen både rättsliga
utmaningar, säkerhetsfrågor och etiska dilemman.
Riskerna för enskildas fri- och rättigheter innefattar
bland annat bristande transparens, diskriminering,
försvårat ansvarsutkrävande eller missbruk och
fientlig användning men också risken för felaktig
programmering av algoritmer, som leder till felaktiga
eller snedvridna beslutsunderlag. Vissa av dessa risker
beskrivs ytterligare i avsnitt 7.1.7 som ger exempel på
forskning om AI.

198. https://www.startus-insights.com/innovators-guide/insurtech-innovation-map-explains-emerging-technologies-startups/.
199. https://en.wikipedia.org/wiki/Artificial_intelligence_in_healthcare.
200. https://www.arbetsgivarverket.se/nyheter--press/nyheter/2018/
lunchforelasning-ai/.
201. https://towardsdatascience.com/cyber-security-ai-defined-explained-and-explored-79fd25c10bfa.
80

Kommittén för teknologisk innovation och teknik (Komet)
har i en kommentar om AI betonat urvalets betydelse
för etisk träning av algoritmer vid maskininlärning. Om
träningsdata inte är neutrala och rättvisande finns en risk
för snedvridning och systematiska fel.202
De stora datamängder som kan analyseras med AI
medför att enskildas kontroll över sina personuppgifter
försvagas och ansvarsfrågor blir komplexa. Vem ska
hållas ansvarig om en diagnos eller ett beslut som fattats
med hjälp av AI blivit fel? Den som skapat algoritmerna,
den som matat in data eller den som tillämpat AIlösningen? När en personuppgiftsincident inträffar kring
big data kan också mycket stora mängder uppgifter
förloras och ett stort antal registrerade individer drabbas.
Den ökade förmågan att finna samband i stora
datamängder innebär också att det blir allt svårare för
konsumenter att värdera vilka typer av data som är
särskilt känsliga och i vilka sammanhang. När stora
datamängder samkörs och analyseras ökar förmågan
att identifiera individer även utifrån data som inte
ursprungligen utgör personuppgifter, exempelvis med
stöd av appar eller rörelsemönster som samlats in med
IoT. Därmed utökas successivt integritetsskyddsområdet.
Särskilda risker finns vid automatiserade processer
i beslutsfattande, när ett beslut kan få konsekvenser
för den enskilde. I dataskyddsförordningen begränsas
möjligheten att fatta beslut som enbart grundar sig på
automatiserad behandling (inklusive profilering).203 Det
finns flera risker kopplade till automatiskt beslutsfattande,
bland annat hur man säkerställer förfaranden som är
rättssäkra och möjliggör att man kan uppmärksamma
och utreda fel i bakomliggande tekniska förfaranden.204
I förordningen betonas vikten av att automatiskt
beslutsfattande omgärdas av lämpliga skyddsåtgärder
och transparens, bland annat information till den
registrerade, rätt till mänskligt ingripande och rätt att få
en förklaring till beslutet.205

202. Ett välkänt exempel är experimentet The moral machine från
2018 som undersöker moraliska dilemman för självkörande fordon.
I experimentet studeras hur etiska principer till grund för styrning
av maskiner varierar mellan olika länder och kulturer och om
ställningstagande i ett dilemma skiljer sig åt beroende på kön, ålder eller
inkomst. Experimentet illustrerar vikten av insyn i vilka data som använts
för att träna en algoritm, för att kunna bedöma hur maskinen kommer att
bete sig i ett skarpt läge. Komet lyfter bland annat fram att det kan finnas
utmaningar med system som byggs i ett land med vissa preferenser,
säljs i ett annat och används i ett tredje. Komet informerar 2020:30; Den
nya tekniken – så fungerar den.
203. Artikel 22 dataskyddsförordningen. Även förvaltningslagen
innehåller en bestämmelse om automatiskt beslutsfattande, 28 §.
204. SOU 2018:25 Juridik som stöd för förvaltningens digitalisering.
205. I beaktandesats 71 till dataskyddsförordningen anges att tekniska
och organisatoriska åtgärder ska vidtas som bland annat säkerställer
att risken för fel minimeras och att personuppgifterna säkras genom att
diskriminerande effekter förhindras.
IMY | Integritetsskyddsrapport 2020

Även strukturer som bygger på mänskliga bedömningar
kan resultera i systematiska fel, till exempel om en
verksamhet har undermåliga rutiner eller fel kompetens
hos dem som handlägger ärenden. Kännetecknande för
fel eller brister i ett automatiserat förfarande är dock att
de på kort tid kan reproduceras i stor skala.
I Australien har det så kallade Robodept-fallet väckt
stor uppmärksamhet och nationell frustration kring
automatiserade beslut. AI-lösningen Robodept
introducerades 2015 med syftet att upptäcka bedrägerier
i välfärdssystemet. Systemet jämförde automatiskt de
inkomstuppgifter som redovisades av bidragstagare
med uppgifter från skattemyndigheten. Upptäcktes
diskrepanser registrerades en skatteskuld automatiskt.
Eftersom algoritmen inte beaktade den stora volatiliteten
i många låginkomsttagares inkomst ledde systemet till
att tusentals australiensare felaktigt fick skatteskulder
registrerade och krävdes på pengar. I ett par fall
hävdar anhöriga att denna motgång blev så tung för
de enskilda att det utlöste självmord. Det numera
nedlagda systemet har varit föremål för ett mycket stort
antal utredningar, rättsprocesser och parlamentariska
utfrågningar i Australien.206
I Sverige upptäckte Arbetsförmedlingen vid en intern
kontroll 2019 att mer än vart sjunde beslut om indraget
aktivitetsstöd kan ha varit felaktigt till följd av brister i ett
automatiserat system. Potentiellt bedömdes tiotusentals
beslut ha blivit fel under den tid som systemet var i drift.207

5.4.2 Edge computing
Edge computing översätts ibland på svenska till
”databehandling i utkanten av nätverken”. Även
benämningar som ”decentraliserad AI” eller ”federated
learning” förekommer. Mer konkret innebär edge
computing att ny bearbetning av data sker direkt i
enheten, ofta i utkanterna av ett nätverk. Det kan till
exempel handla om avancerad kamerateknik som samlar
in data, men också krypterar, lagrar och bearbetar data
lokalt och i realtid, utan att behöva transportera den via
nätet till en central server eller dator. Edge computing kan
också handla om att data är lokaliserad i lokala nätverk,
till exempel på ett antal sjukhus, och decentraliserade
algoritmer placeras ut lokalt för att träna på datan. Olika
lokala algoritmer förs sedan samman i en central lösning.
Därmed kan algoritmer tränas på stora datamängder
utan att själva datan behöver centraliseras eller delas,
vilket förespråkarna menar skulle kunna vara ett sätt att
möta dataskyddsförordningens krav.208

206. https://www.bbc.com/news/world-australia-54970253.
207. https://www.svt.se/nyheter/inrikes/svt-avslojar-stort-datafel-hos-arbetsformedlingen-tusentals-kan-ha-forlorat-ersattning.
208. https://www.ai.se/en/node/81535/federated-learning
IMY | Integritetsskyddsrapport 2020

I den vitbok om AI som EU-kommissionen publicerade
2020 förutspås att vi kommer att se en stor förändring
i bearbetningstekniker inom de närmsta åren. Idag
sker 80 procent av bearbetningen och analysen av
data i datacenter och serverhallar och ungefär 20
procent i uppkopplade enheter, till exempel i bilar eller
i uppkopplade prylar i hemmet. Till 2025 förutspås att
relationerna är de omvända.209
Nyttorna med bearbetning av data genom edge
computing anses bland annat vara följande.210
•

Ökad hastighet och minskad fördröjning i
bearbetningen av insamlad data vilket möjliggör
beslut i realtid.

•

Ökad driftsäkerhet.

•

Ökade möjligheter att hantera IoT-enheter centralt
från molnet och använda enheterna utan anslutning
eller med tillfällig anslutning.

•

Reducerade bandbreddskostnader.

•

Ökad säkerhet och kontroll på data, eftersom den
kan krypteras och bearbetas lokalt och inte behöver
transporteras för att bearbetas någon annanstans.

Edge computing är bland annat en viktig förutsättning för
den fortsatta utvecklingen av autonoma fordon. För att
autonom körteknik ska ersätta mänskliga förare måste
fordonen kunna reagera på incidenter och avvikelser,
exempelvis en trafikolycka, i realtid. I genomsnitt kan
det ta 100 millisekunder för dataöverföring mellan
fordonsensorer och ett molnbaserat datacenter, vilket när
det gäller körbeslut kan vara för lång tid. Genom att data
kan bearbetas och analyseras lokalt i fordonet snabbas
tekniken upp väsentligt.
Teknik som 5G och AI banar ytterligare väg för edge
computing. 5G hjälper till att distribuera datorkapacitet
till enheter i utkanten av nätverket och AI skapar
förutsättningar för beslutsfattande i realtid.211
Teknikutvecklingen inom detta område innebär risker,
bland annat om lokal bearbetning sker i enheter med
låg säkerhet. Men det innebär också möjligheter för den
personliga integriteten, bland annat beroende på vilken
bearbetning som görs och i vilka syften, hur säker data
är i enheten där den bearbetas, samt vilken kontroll
den registrerade själv ges över sina personuppgifter.212
Tekniken kan medföra att individen får bättre kontroll
på sina personliga data, om den bearbetas i den egna
enheten (exempelvis den egna telefonen) eller i ett lokalt
nätverk och aldrig transporteras därifrån.213

209. https://ec.europa.eu/info/sites/info/files/commission-white-paper-artificial-intelligence-feb2020_en.pdf.
210. https://techworld.idg.se/2.2524/1.683223/edge-computing.
211. https://www.bmc.com/blogs/edge-computing/.
212. https://www.zdnet.com/article/edge-computing-the-cyber-security-risks-you-must-consider/.
213. https://blog.westerndigital.com/designing-edge-5-trends-smart-security/.
81

5.4.3 Den digitala annonsmarknaden
och realtidsbudgivningar
Ett av de områden där den omfattande bearbetningen av
stora datamängder blir som mest uppenbar för många är
den digitala annonsmarknaden. De flesta människor som
använder sociala medier har idag personliga erfarenheter
av hur en viss sökning på Internet eller ett besök på en
viss webbsida resulterar i att annonser på samma tema
kort därefter syns i nyhetsflödet.
Den digitala annonsmarknaden omsätter enorma
belopp. Under 2019 spenderades globalt omkring 330
miljarder dollar på den digitala annonsmarknaden,
vilket var en ökning med drygt 17 procent jämfört med
året innan.214 Samtidigt sker merparten av den digitala
datainsamlingen av personuppgifter utan att den enskilda
individen förstår eller är medveten om det. Processerna
kring insamling, analys, samkörning, profilering och
försäljning av personuppgifter till tredjepartsaktörer
är komplexa och för den enskilde individen är det i
stort sett omöjligt att förstå och påverka hur de egna
personuppgifterna används.
En bidragande förklaring till komplexiteten är det
stora antalet aktörer som är involverade i den digitala
annonsmarknaden (så kallad AdTech). Dagens internet
genomsyras av komplicerade nätverk av aktörer som
samlar in, köper, säljer, förmedlar, förädlar och analyserar
data på olika sätt för en mängd olika syften.
Norska konsumentskyddsmyndigheten Forbrukerrådet
publicerade i början av 2020 en omfattande kartläggning
av den digitala annonsindustrin.215 I undersökningen
granskades tio vanliga Android-appar. Bedömningen
var att AdTech-sektorn utnyttjar stora mängder data
från apparna, som överför data till en stor mängd
tredjepartsaktörer. Det var i olika kombinationer
frågan om överföring av persondata, ibland känsliga
personuppgifter, GPS-koordinater, IP-adresser, Wi-Fi
accesspunkter och i något fall en lista över installerade
appar i användarnas telefoner. Av rapporten framgår
vidare att det också förekom en omfattande möjlighet att
sammanställa information från olika enheter, exempelvis
från mobil, dator och laptop. De enskilda hade sällan
kunskap eller kännedom om att deras data fördes
vidare till tredjepartsaktörer. Var och en av apparna
delade data med flera tredjeparter och de undersökta tio
apparna överförde tillsammans användardata till minst
135 tredjepartsaktörer för användning i marknadsföring
eller beteendeprofilering (i första ledet). Rapportens
slutsats är att AdTech-sektorn delar och behandlar data
helt ”out of control”.

Den omfattande spårningen och profileringen av
konsumenter är enligt undersökningen till sin natur
explorativ. Det saknas insyn och transparens vilket gör
konsumenterna sårbara för manipulation, särskilt då för
dem helt okända företag har mycket omfattande kunskap
om dem. Systemet bygger idag enligt Forbrukerrådet
helt på användning av illegalt insamlad persondata.
Medborgarna har små eller inga möjligheter att skydda
sig mot exploateringen av deras uppgifter och den
genomgripande profileringen. Alternativet är ofta att helt
avstå från att använda en viss app. Affärsmodellerna
behöver ändras i grunden om aktörerna inom
AdTech-sektorn ska uppfylla kraven enligt
dataskyddsförordningen och respektera konsumenters
grundläggande fri- och rättigheter.
I rapporten delas aktörerna på den digitala
annonsmarknaden in i fyra större huvudkategorier;
publicister, annonsörer, tredjepartsaktörer och de större
plattformsföretagen. Gränserna mellan aktörernas
verksamheter kan i vissa fall vara otydliga.
•

Publicister – består av alla typer av webbsidor
och mobilappar som tillhandahåller information och
interaktiva tjänster till användarna. Publicisterna
erbjuder annonsplatser och kan samtidigt sälja
användardata.

•

Annonsörer – vill främst erhålla nya men även
behålla befintliga kunder och finns till exempel inom
detalj- och dagligvaruhandeln, researrangörer,
telekombolag och säljare av finansiella tjänster.

Utöver publicister och annonsörer, som har direktkontakt
med användarna, finns ett antal aktörer som kunder och
besökare på webbplatser inte kommer i kontakt med.
•

Tredjepartsaktörer – kan vara annonsnätverk,
analysföretag och datamäklare (databrokers)
som på olika sätt är involverade i den digitala
annonsmarknaden. Aktörerna hanterar och processar
stora mängder personuppgifter, men varken
publicister eller annonsörer har någon större kontroll
över hur datan hanteras och används.

•

Plattformsföretag som Google och Facebook – har
multipla roller i industrin och kan agera som både
publicister och tredjepartsaktörer. Google och
Facebook är centrala och dominerande aktörer i den
digitala annonsindustrin eftersom de kontrollerar
stora delar av leveranskedjan av personuppgifter.

214. https://www.emarketer.com/content/global-digital-ad-spending-2019.
215. Forbrukerradet Out of control, How consumers are exploited by the
online adversiting industry, sid. 23.
82

IMY | Integritetsskyddsrapport 2020

5.4.3.1 Hur fungerar den digitala
annonsindustrin i praktiken?
Varje gång en individ besöker en webbsida eller
använder en mobilapp, sänds information till publicisten,
men även till ett stort antal tredjepartsaktörer.
Förfarandet kallas spårning eller tracking. Den vanligaste
spårningsmetoden är genom kakor (eng. cookies), vilket
är små textfiler som webbplatsen skickar till användarens
webbläsare. Filen sparas i användarens dator, antingen
bara under tiden användaren besöker webbplatsen (så
kallad sessioncookie) eller för en längre tid. Varje gång
användaren besöker en viss webbsida skickas innehållet
i dessa kakor med. På så vis kan webbplatsen identifiera
och komma ihåg användaren.
Om webbplatsen har ett avtal med en tredje part (till
exempel Google eller Facebook) kan tredjeparten sätta
en egen kaka (”tredjepartskaka”) på webbplatsen. Denna
kaka kommer sen att skickas till tredjepartsaktören
även när användaren besöker andra webbplatser
som använder sig av samma tredjepart. På så vis kan
tredjeparter kartlägga, eller ”följa”, användare mellan
olika webbplatser och ta fram profiler utifrån vad
användaren gör.
Kakor är den vanligaste, men inte den enda metoden
för att spåra och identifiera användare på nätet.
Eftersom kakor är förhållandevis enkla att ta bort och
blockera har det nu också utvecklats mer sofistikerade
spårningsmetoder, till exempel via digitala fingeravtryck
som tas fram genom att kombinera ett antal datapunkter
om en individ. Det kan handla till exempel om
användarens webbläsare, operativsystem, skärmstorlek,
språkinställning, tidszon, installerade typsnitt och
insticksprogram, hårdvara och mycket annat.216
Konkurrensverket har nyligen låtit göra en kartläggning
av spårningen med kakor på ett antal svenska
webbplatser.217 Kartläggningen omfattade 116
webbplatser inom branscherna media, handel, bank/
försäkring, hälsa och offentlig sektor. Resultatet visade
att de flesta webbplatsbesök medför att en stor mängd
tredjeparter samlar in data och spårar besöket, om inte
särskilda åtgärder tagits av användaren för att förhindra
detta. Flest tredjepartsaktörer fanns på webbplatser inom
media, där varje besök på en webbplats i genomsnitt
ledde till att 35 tredjepartsaktörer kontaktades.
Motsvarande siffra för andra branscher var inom handeln
17, bank/försäkring 10, hälsa 9 och offentlig sektor 6.

216. Stefan Larsson Dataekonomier - Om plattformar, tredjepartsaktörer och behovet av transparens på digitala marknader, Konkurrensverket
uppdragsforskning rapport 2020:4.
217. Stefan Larsson Dataekonomier - Om plattformar, tredjepartsaktörer och behovet av transparens på digitala marknader, Konkurrensverket
uppdragsforskning rapport 2020:4.
IMY | Integritetsskyddsrapport 2020

Tredjepartsaktörer tillhandahåller olika tjänster,
och kan därmed antas använda informationen från
tredjepartskakor på olika sätt. Vissa aktörer erbjuder
system som möjliggör att en annons visas för en
viss konsument eller ett visst segment av kunder
vid ett visst tillfälle.
En särskild kategori tredjepartsaktörer är datamäklare
som samlar in data från en mängd olika källor, både
offline och online och där uppgifterna inte alltid är
användargenererade. Personuppgifterna kan komma
från publika källor eller vara köpta från företag, och
sammanställs för att skapa konsumentprofiler som
säljs vidare. En sådan konsumentprofil kan till exempel
innehålla data från mobiltelefoner som app-användning,
annons-ID eller annan användaridentifiering och
användarens kontakter. Personuppgifterna kan också
omfatta webbrowser-användning, uppkopplade enheter
och offentliga data. Det är ett stort antal olika företag
som levererar data till olika datamäklare. Leverantörerna
kan vara andra datamäklare, analysföretag,
kreditkortsföretag och många andra företag. Det är inte
alltid uppenbart var den insamlade informationen från
andra tredjepartsaktörer initialt kommer ifrån.218
Information från spårningen av användare används
sedan för att rikta de annonser som visas för användaren.
Processen innebär att potentiella annonsörer kan se
information om användarna, till exempel information om
vilken enhet som används, vilken webbplats som besöks
och vilket land användaren befinner sig i. Informationen
kan också vara mer detaljerad, och inkludera
tidigare besökta webbplatser, användarens intressen
eller till exempel vilka hälsoproblem användaren
sökt information om.
När en annons visas på en webbsida eller i en app, är det
resultatet av en komplicerad budgivningsprocess i realtid
(real-time-bidding, RTB), där hundratals annonsörer
inom någon bråkdels sekund kan ha budat om att få
visa sin annons. Själva auktionen kan ske på olika sätt;
som en öppen auktion där många kan delta, mer slutna
budgivningar eller genom överenskommelser med fast
pris. Olika plattformar med olika tekniker för budgivning
möjliggör processen.

218. Forbrukerradet Out of control, How consumers are exploited by the
online adversiting industry.
83

5.4.3.2 Nyttor och risker med den
digitala annonsindustrin
Hastigheten, omfattningen och komplexiteten i
realtidsbudgivningen är tekniskt imponerande och
underlättar försäljningen av annonsutrymme. Inkomster
genereras till publicisterna och värde för annonsörerna.
För den enskilde beskrivs ofta nyttan i termer av att
vi får ett anpassat och mer relevant annonsutbud
presenterat för oss.
I en studie finansierad av Handelsrådet som publicerades
i december 2020 undersöks konsumenters inställning
till hur handeln använder deras data, om rimligheten i
utbytet och kunskapen om tredjeparters inblandning.219
Trots det ofta framförda argumentet om att datainsamling
och kundprofilering motiveras med att skapa relevanta
reklamerbjudanden visar studien att en majoritet
(57 procent) av konsumenterna inte tycker att det är
rimligt att företag samlar in personlig information som
motprestation för rabatterade varor och tjänster. Endast
omkring 1 av 5 tycker att utbytet är rimligt, med något
högre acceptans hos den yngre generationen. Stödet
för identifiering via smartphone eller filmande i fysisk
butik är särskilt svagt, där bara 1 av 10 tycker att det är
rimligt i utbyte mot förmåner eller förbättringar av sina
shopping-upplevelser. Datadelning till tredjepartsaktörer,
det vill säga andra företag, ses som en av de känsligaste
frågorna och på frågan om det är ok att företag delar
kunders personliga information med andra företag
svarade hela 4 av 5 “Nej, aldrig”. Oroande för förtroendet
för företag inom svensk handel är att närmare hälften (44
procent) saknar tilltro till att deras personuppgifter inte
delas eller säljs vidare utan deras vetskap.

Ur ett användar- och medborgarperspektiv innebär den
digitala annonsmarknaden och realtidsbudgivningarna
stora risker för den personliga integriteten. Hela
den digitala annonsindustrin bygger på en stark
drivkraft att samla in så mycket uppgifter som möjligt,
vilket normalt strider mot dataskyddsförordningens
princip om uppgiftsminimering. Möjligheten att ta
fram avancerade konsumentprofiler medför också
en uppenbar risk för ändamålsglidning, det vill säga
att personuppgifter används för andra ändamål än
vad de ursprungligen samlats in för. Ett av de mest
kända exemplen på ändamålsglidning är skandalen
kring Cambridge Analytica. Ett annat exempel har
rapporterats från Indien, där ett fintechbolag använde
personuppgifter hämtade från musikappar som en del
i sin kreditprövning. Kontaktlistor, user-ID och GPSlokalisering inhämtades och användes för beslut om
beviljande av lån. Medborgarna som sökte lån kände
dock inte till att informationen användes, och kunde
därmed varken protestera mot användningen eller
invända mot besluten.220
Integritetsriskerna på den digitala annonsmarknaden
bottnar i stor utsträckning i att större delen av den
komplexa processen sker i det dolda och utan
möjligheter till transparens för enskilda individer.221 I
användarvillkoren nämns tredjepartsaktörerna ofta
inte vid namn, och även när namnen framgår, måste
samtliga aktörers villkor läsas för att användarna ska
förstå hur de samlar in och använder personuppgifterna.
Användarvillkoren är dessutom svåra att förstå och i
regel otillräckliga för att användarna ska kunna överblicka
omfattningen av insamlingen, användningen och dess
konsekvenser. Många gånger är det också krångligt att
förstå vilka handgrepp eller inställningar som krävs för
att neka insamling av personuppgifter. Sammantaget
är det i praktiken omöjligt för medborgarna att få en
överblick av hur deras personuppgifter används av
tredjepartsaktörer.222
Ytterligare en integritetsrisk handlar om möjligheten
att faktiskt identifiera enskilda individer i de stora
datamängderna. Många företag hävdar att uppgifterna
som samlas in är avidentifierade och inte kan kopplas
till en individ. I realiteten går det dock ofta att identifiera
enskilda individer via till exempel IP-adress eller user-ID.
Dessutom innebär många olika uppgifter om en person
att denne ofta går att identifiera.

219. Larsson, Emanuelsson och Thiringer; Tillit eller tvång?
Konsumenters förtroende för handelns datainsamling.
84

220. https://www.huffingtonpost.in/entry/fintech-apps-privacy-snooping-credit-vidya_in_5d1cbc34e4b082e55373370a?guccounter=1.
221. Draft – Working Paper on the Risks emerging from the Tracking
and Targeting Ecosystem in the Digital Advertising Market, International
Working Group on Data Protection in Telecommunications, meeting 4-5
March 2020, Tel Aviv (Israel).
222. Forbrukerrådet Out of control – How consumers are exploited by
the online adversiting industry,
IMY | Integritetsskyddsrapport 2020

Norska Forbrukerradet kom i rapporten Out
of Control till slutsatsen att stora delar av den
datadrivna reklambranschen systematiskt bryter mot
dataskyddslagstiftningen (och därmed är illegal).223
Även den brittiska dataskyddsmyndigheten ICO har,
efter en ingående kartläggning och probleminventering
med fokus på realtidsbudgivningar i den digitala
annonsindustrin, kommunicerat en liknande slutsats.

Säkerhet – en realtidsbudgivning kan, inom någon
bråkdels sekund, inkludera dussintals eller till och med
hundratals aktörer. ICO:s kartläggning visar att
•

Komplexiteten och de många aktörerna gör det
svårt även för verksamheterna själva att fullt
ut överblicka vem som tar del av vilken data.
Att säkerställa tillräckliga säkerhetsåtgärder är
därmed problematiskt.

Sammanfattningsvis pekar ICO ut tre områden där
de bedömer att den digitala annonsindustrin på ett
oroväckande sätt bryter mot dataskyddsförordningen.

•

Konsekvensbedömningar saknas.
Realtidsbudgivningar inkluderar ofta den typ av
personuppgiftsbehandling som gör att det enligt
dataskyddsförordningen finns krav på att genomföra
en konsekvensbedömning. Många aktörer inom
den digitala annonsindustrin tycks enligt ICO
dock varken känna till eller förstå kraven på
konsekvensbedömningar.

Transparens
•

Användarvillkor och personuppgiftspolicy är ofta
otydliga och ger inte användarna full insyn i vad som
händer med deras personuppgifter.

•

De komplexa och icke transparenta processerna
gör det svårt, eller i praktiken omöjligt, för den
enskilde att utnyttja sina rättigheter, till exempel att få
information raderad.

•

Omfattningen av skapandet och delandet av
konsumentprofiler är oproportionerlig, inkräktande
och oriktig – särskilt som många användare är
omedvetna om att processerna sker.

Rättslig grund – de flesta aktörerna i
realtidsbudgivningar tycks enligt ICO:s kartläggning
stödja sig på samtycke eller intresseavvägning
som laglig grund. I många fall används även avtal
som rättslig grund. ICO menar att en stor del av
personuppgiftsbehandlingen är olaglig eftersom
•

Avtal inte är lämpligt att använda som rättslig
grund, givet det stora antalet involverade aktörer
och karaktären på de personuppgifter som
delas i realtidsbudgivningar.

•

Samtycke sannolikt inte kan anses vara frivilligt och
jämlikt, och därför inte är en giltig rättslig grund.

•

Det är inte ovanligt att personuppgiftsbehandlingen
inkluderar även känsliga personuppgifter, vilket
enligt dataskyddsförordningen bara får ske i vissa
undantagsfall. Ett sådant undantag kan vara att den
enskilde uttryckligen lämnat sitt samtycke. Sannolikt
är det svårt för den enskilde individen att överblicka
vad ett sådant samtycke innebär.

ICO menar att problemen i den digitala annonsindustrin
genomsyrar hela branschen och kräver kraftfulla initiativ
och självsanering i branschen för att lösas. Brittiska
aktörer har också påbörjat flera förbättringsåtgärder med
utgångspunkt i ICO:s probleminventering, bland annat
har en branschorganisation för digital marknadsföring
utarbetat en vägledning och tagit fram utbildningar
på området. ICO är positiva till dessa åtgärder, men
konstaterar samtidigt att arbetet hittills inte varit tillräckligt
för att komma till rätta med problemen. Den brittiska
dataskyddsmyndigheten bedömer därför att en ökad
reglering, antingen i form av lagstiftning eller föreskrifter,
i kombination med en skärpt tillsynsverksamhet behövs
som ett nästa steg.
Sammanfattningsvis har tekniker för att bearbeta
och använda stora datamängder utvecklats i lika
stor utsträckning som teknik för att samla in data.
Användningen av AI är avgörande för att kunna utvinna
värde ur stora mängder data. Med allt mer komplexa
och icke transparenta processer försvåras dock den
enskilde individens förutsättningar att utöva sina
rättigheter och kontrollera vem som använder ens data
och för vilka syften.

223. Forbrukerradet Out of control – How consumers are exploited by
the online advertising industry
IMY | Integritetsskyddsrapport 2020

85

5.5 Teknik för att lagra data

I takt med att insamling och bearbetning
av data blir allt mer omfattande och
sofistikerad växer också kraven på
lagringskapacitet. Inom de flesta
samhällsområden finns ett starkt behov
av billig, snabb och anpassningsbar
lagring, med kapacitet att hantera stora
mängder data.
Den teknik som hittills svarat väl mot de
stora behoven av lagringskapacitet är
avancerad molnlagring. En utmaning med
bearbetning eller lagring i molntjänster är
att marknaden för molntjänster domineras
av amerikanska aktörer, vilket kan medföra
att lagringen efter EU-domstolens
avgörande i juli 2020 i det så kallade
Schrems II-ärendet inte är laglig.
Även utvecklingen inom IoT kräver ny
lagringsteknik, som ger möjlighet till
lagring, säkring och bearbetning direkt i
enheterna utan att behöva transportera
data i nätet. Sådan lagring benämns
ofta edge storage.

I takt med att insamlingen och bearbetningen av
data blir allt mer omfattande och sofistikerad växer
också kraven på lagringskapaciteten. Inom de flesta
samhällsområden finns ett starkt behov av billig, snabb
och anpassningsbar lagring, med kapacitet att hantera
mycket stora mängder data.
Ny lagringsteknik är exempelvis en förutsättning för
utvecklingen inom AI-området, eftersom AI ofta kräver
att omfattande datamängder i blandade format måste
kunna lagras och hämtas mycket snabbt. Detta kräver
hög kapacitet och prestanda i lagringslösningarna.

5.5.1 Molnifiering av lagring
Den teknik som hittills svarat väl mot de stora behoven
av lagringskapacitet är avancerad molnlagring.
”Molnifiering” av lagring innebär att personuppgifter
och annan data flyttas över till molnlösningar med stor
lagringskapacitet som gör det möjligt för användarna att
enkelt dela data mellan flera enheter. Inom molnlösningar
sker också teknisk utveckling för att passa användarnas
olika behov av säkerhet, kontroll och kapacitet.
Ett fåtal globala aktörer kontrollerar idag en stor
andel av marknaden.
Molntjänster är förenklat ett stort antal sammankopplade
servrar som gentemot användarna fungerar som en
enhet. Användarna vet att de lagrar sina data i ett
”moln”, men de vet sällan var i molnet eller på vilka
servrar de finns, och behöver för funktionen vanligen
inte veta det. Filerna kan flyttas om i molnet utan att det
påverkar användarens tillgång till dem. Man kan säga
att användaren bara behöver veta resursens namn, inte
dess adress. Servrarna i ett moln kan vara spridda över
ett större område, kanske i flera länder. Moln av servrar
används för att sköta internetbaserade program och
för att lagra stora datamängder. Tekniken ger möjlighet
att tilldela resurskrävande program den kapacitet som
behövs vid varje tidpunkt.224 ”Multi-cloud” innebär att
användaren utnyttjar flera parallella molnlösningar för
olika datamängder, användningsområden och behov.
”Hybrid cloud” innebär molnlösningar där användaren
blandar molnteknik som denne själv kontrollerar med
molnteknik som kontrolleras av någon annan.225
En av drivkrafterna inom området är den växande
insamlingen av data i kapacitetskrävande format, som
exempelvis rörlig bild och ljud, samt användarnas
önskemål att komma åt och kunna bearbeta all insamlad
data överallt och närsomhelst.
Molnifieringen av lagring har också en koppling till
utvecklingen inom digitalt samarbete, som omfattar
verktyg, system och plattformar som syftar till att
underlätta samarbeten, både lokalt och på distans.
Digitala funktioner som delade dokumentarkiv och
videokonferenser har fått ett stort genomslag i samband
med att Covid19-pandemin ökat hemarbetet väsentligt.

Även utvecklingen inom IoT kräver ny lagringsteknik, som
ger möjlighet till lagring, säkring och bearbetning direkt i
enheterna utan att behöva transportera data i nätet.

224. https://it-ord.idg.se/ord/moln/.
225. https://www.omg.org/cloud/deliverables/CSCC-Practical-Guide-to-Cloud-Management-Platforms.pdf.
86

IMY | Integritetsskyddsrapport 2020

Molnifieringen väcker integritetsrelaterade
frågeställningar kring bland annat ansvarsfördelning och
vem som har tillgång till lagrade personuppgifter, i de
fall uppgifterna lagras i molntjänst som kontrolleras av
en tredje part. Offentlig sektor har särskilda utmaningar
om sekretessbelagt material behandlas av en aktör
som inte omfattas av sekretess. Uppgifterna får då ett
svagare skydd om den som driftar tjänsten kan ta del av
uppgifterna i klartext.226
En utmaning med bearbetning eller lagring i molntjänster
är att dessa tjänster inte sällan är globala. För att få
överföra personuppgifter till länder utanför EU krävs
att det är tillåtet enligt dataskyddsförordningens regler
om tredjelandsöverföring. Det är en utmaning för den
personuppgiftsansvarige att i användning av molntjänster
ha kontroll både på om personuppgifter överförs till
tredje land och om det i så fall är tillåtet. Marknaden
för molntjänster har, i vart fall hittills, dominerats av
amerikanska aktörer, vilket kan medföra att lagringen
efter EU-domstolens avgörande i det så kallade
Schrems II-ärendet inte längre är laglig.227 Domstolen
slog i ärendet fast att kommissionens så kallade Privacy
Shield-beslut om överföring av personuppgifter från EU
till USA är ogiltigt efter som det inte ger ett tillräckligt
skydd för personuppgifter när dessa förs över till USA.
Privacy Shield är en mekanism för självcertifiering som
finns i USA. Den innebär att företag i USA kan anmäla sig
till det amerikanska handelsdepartementet och meddela
att de uppfyller de krav som ställs i Privacy Shield. Det
har tidigare varit tillåtet för personuppgiftsansvariga i
EU att överföra personuppgifter till amerikanska företag
som har anslutit sig till Privacy Shield. EU-domstolens
ogiltigförklarandet av Privacy Shield innebär att det inte
längre är tillåtet för personuppgiftsansvariga i EU att
med Privacy Shield som grund överföra personuppgifter
till mottagare i USA.

226. Försök att komma tillrätta med detta behandlas i den tidigare
nämnda propositionen, prop. 2019/20:201 om tystnadsplikt vid utkontraktering.
227. Dom av den 16 juli 2020, Facebook Ireland och Schrems,
C-311/18, EU:C:2020:559.
IMY | Integritetsskyddsrapport 2020

5.5.2 Edge storage och nya
lagringsmedia
Precis som behandling av data kan ske direkt i olika
lokala enheter, genom edge computing, kan även lagring
av data ske lokalt. Istället för att lagra all data centralt i
nätverket kan data lagras lokal i till exempel en IoT-enhet.
Sådan lagring benämns vanligen edge storage.
Nya lagringsmedia och ökad prestanda på
lagringstekniken möjliggör snabbare, flexiblare och
säkrare lagring. Utveckling sker bland annat inom
flashminnen228 och fiberteknik, samt anpassning av
lagringslösningar för att passa AI-tillämpningar som
kräver mycket stor kapacitet.229
Utvecklingen påverkar bland annat var personuppgifter
lagras och förutsättningarna att spåra och förstöra
lagrad data, vilket innebär att den även kan påverka den
personliga integriteten.

5.5.2.1 Nyttor med nya lagringslösningar
I detta avsnitt ges kortfattade exempel på konkreta
användningsområden för molnlagring och edge
storage inom olika sektorer, som ger en bild över olika
tillämpningsområden och potentialen med utvecklingen
inom olika sektorer.
Bank, finans och försäkring – avancerade
molnlösningar gör det möjligt att dra nytta av den stora
mängd personuppgifter som företagen samlar in och
att snabbt utveckla och implementera nya tjänster som
kan användas både av företagens egen personal och i
kundernas stationära och mobila enheter.230
Tillverkande industri – molnlösningar används för
att hantera de stora datamängder från flera olika
datakällor som krävs för att bland annat automatisera
produktionsprocesser.231 Ny lagringsteknik används
också för industriella AI-applikationer i krävande miljöer,
där tekniken måste fungera tillförlitligt trots föroreningar,
stora temperaturskillnader och vibrationer.

228. Ett flashminne är en typ av minne som bevarar lagrade data när
strömtillförseln stängs av. Flashminne används som alternativ till en
hårddisk i till exempel musikspelare, bärbara datorer, mobiltelefoner,
USB-minnen och annan bärbar utrustning. https://it-ord.idg.se/ord/
flashminne/
229. https://www.ieee.org/content/dam/ieee-org/ieee/web/org/about/
corporate/ieee-industry-advisory-board/digital-storage-memory-technology.pdf.
230. https://www2.deloitte.com/global/en/pages/financial-services/
articles/bank-2030-financial-services-cloud.html.
231. https://www.startus-insights.com/innovators-guide/industry-4-0-innovation-map-reveals-emerging-technologies-startups/.
87

Handel – stora volymer av kunddata lagras och
behandlas i molnlösningar. Molnlösningar för att lagra
personuppgifter och annan data gör det möjligt för
handlarna att hantera verksamhetskritiska funktioner
såsom prissättning, individanpassad marknadsföring,
lojalitetsprogram, lagerhantering och koordinering mellan
försäljningskanaler i realtid och på ett mer resurseffektivt
sätt.232 Handlare kan även använda edge storage i
form av övervakningskameror som tillfälligt lagrar data
direkt i kameraenheterna, vilket bland annat medför att
bevakningen fungerar även om nätet inte gör det.233
Hälso- och sjukvård – molnlösningar används för att
lagra patientdata och enkelt dela den mellan sjukhus,
apotek och andra aktörer som patienten kommer
i kontakt med. Molnlösningarna gör det möjligt för
aktörerna att hantera lagringen av stora mängder
personuppgifter i patientjornaler, patientportaler,
mobilapplikationer och liknande på ett koordinerat,
skalbart och kostnadseffektivt sätt.234 Med edge storage
kan nya medicinska enheter både samla in och bearbeta
patientdata i realtid, utan behov att skicka och hämta
data från centraliserade datacenter.235
Media – ny lagringsteknik används bland annat för att
hantera strömmande media i resurskrävande format,
som ska kunna distribueras till många mottagare
samtidigt. Lätt skalbara molntjänster används
också för att hantera svängningar i belastning på
exempelvis beställvideotjänster.236

5.6 Teknik för att
transportera data

En ökad insamling och förmåga att
bearbeta och använda data ställer också
helt nya krav på infrastruktur och teknik för
att transportera stora datamängder.
5G är nästa generation av mobila
nätverk med extremt hög kapacitet
för att transportera data. Ett centralt
användningsområde för 5G kommer att
vara IoT med till exempel uppkopplade
enheter i industrin och i smarta städer.
En integritetsrisk kopplat till 5G
handlar om att geografisk positionering
kommer vara möjligt med mycket större
precision än idag.
Andra former av digital
kommunikationsteknik som nu utvecklas
tar sikte på kommunikation på nära
avstånd, till exempel mellan enheter i
ett och samma rum eller i chip som kan
monteras i prislappar.

Transporter – molnbaserade tjänster och plattformar
används i bilar och andra fordon.237
Användningen av molntjänster påverkar den personliga
integriteten på flera sätt; det handlar om vilka
personuppgifter som lagras, hur och var de lagras, hur
många olika ställen som uppgifterna lagras på samtidigt
och vem eller vilka som kontrollerar lagringen och har
åtkomst till uppgifterna. En mer lokal lagring kan innebära
ett förstärkt integritetsskydd, men förutsätter samtidigt att
säkerheten i den lokala enheten är god.

Personlig data som samlats in transporteras ofta många
gånger mellan olika enheter och användare inom en
verksamhet. Det kan vara frågan om verksamheter
som inte har data och analysresurser samlade på en
enda plattform och som behöver överföras till en annan
plattform. Det kan också vara frågan om att man behöver
kombinera data från olika källor på ett effektivare sätt.
Därför finns ett behov av att kunna transportera data på
ett snabbt och säkert sätt.
Data transporteras också mellan olika verksamheter.
Tidigare har transport bland annat kunnat ske genom
olika former av lagringsmedium, såsom disketter, USBminnen eller externa hårddiskar. Idag bidrar internet
och molnifieringen till att möjliggöra nya former av
transport i olika dataflöden.

232. https://www.mckinsey.com/business-functions/mckinsey-digital/
our-insights/the-cloud-as-catalyst-for-retail.
233. https://www.axis.com/sv-se/technologies/edge-storage.
234. https://www.healthitoutcomes.com/doc/where-should-healthcaredata-be-stored-in-and-beyond-0001.
235. https://www.vxchnge.com/blog/edge-computing-use-cases.
236. https://www.startus-insights.com/innovators-guide/entertainment-innovation-map-reveals-emerging-technologies-startups/.
237. https://www.ericsson.com/en/cases/2017/partnerships-built-on-innovation.
88

IMY | Integritetsskyddsrapport 2020

Den parallella utvecklingen med bland annat allt fler
konsumentprodukter och tjänster som är mobila, AI,
avancerade molntjänster och IoT ställer också helt
nya krav på teknisk infrastruktur och teknik för att
transportera stora datamängder. Personuppgifter
som samlas in ska vara tillgängliga närsomhelst och
varsomhelst, utan väntetider eller fördröjning.238
Digital kommunikationsteknik utvecklas för att möta
dessa krav och den nya tekniken innebär både
möjligheter och nya risker för integritetsskyddet.

5.6.1 5G
5G är nästa generation av mobila nätverk med extremt
hög kapacitet för att transportera data. En företrädare för
telekom-branschen beskriver att ”5G kommer att ge oss
det uppkopplade samhället på riktigt. En värld där det
digitala och fysiska flyter samman, med nästintill oändliga
möjligheter att koppla upp och koppla ihop saker, företag
och samhällsfunktioner”.239
5G innebär möjligheter som snabbare uppkoppling och
möjlighet att hantera stora mängder data. Internationella
forskare lyfter samtidigt fram risker, till exempel när det
gäller nationell säkerhet och personlig integritet.240
Det har sedan 2018 funnits 5G-nät för forskning och
utveckling, men först i slutet av maj 2020 startades
Sveriges första publika kommersiella 5G-nät. I Sverige
har myndigheten Post- och telestyrelsen (PTS) ett
samlat ansvar för elektronisk kommunikation, vilket
bland annat innebär att främja tillgången till säkra och
effektiva elektroniska kommunikationer.241 Auktionen av
5G-frekvenser har försenats efter att PTS beslut om att
utesluta det kinesiska företaget Huawei från auktionen
överklagats. Beslutet baseras på ett samrådsyttrande
från Säkerhetspolisen och Försvarsmakten där Kina
pekas ut som ett av de största hoten mot Sverige.
Säkerhetspolisen konstaterar att den kinesiska staten
bedriver omfattande cyberspionage för att främja sin
egen ekonomiska utveckling och utveckla sin militära
förmåga – ett faktum som Sverige behöver förhålla sig till
när 5G-nätet byggs.242
5G är inte i första hand avsedd för röstsamtal, utan för
snabb, mobil dataöverföring med hög bandbredd. Ett
stort användningsområde kommer att vara IoT i industri
och smarta städer, där det är tätt mellan terminaler som
kommunicerar mobilt. 5G är utformat för att terminalerna
ska kunna vara påslagna ständigt med minimal
strömförbrukning när de inte används.

238. http://events17.linuxfoundation.org/sites/events/files/slides/
Keynote_Dr.%20Uddenfeldt.pdf.
239. www.telenor.se, citat från Kaaren Hilsen, VD Telenor Sverige.
240. Komet informerar 2020:30 Den nya tekniken – så fungerar den.
241. Komet informerar 2020:30 Den nya tekniken – så fungerar den.
242. https://www.sakerhetspolisen.se/ovrigt/pressrum/aktuellt/aktuellt/2020-10-20-sakert-5g-viktigt-for-sverige.html.
IMY | Integritetsskyddsrapport 2020

Tekniken innebär högre hastigheter, mindre fördröjning
och ökad (drift)säkerhet, vilket är speciellt viktigt
för industriella applikationer. En likhet med tidigare
generationer av mobila nätverk är att nätverket
hela tiden vet var en användare finns, förutsatt att
användarens telefon (eller annan utrustning för mobil
datakommunikation) är påslagen, men med mycket större
precision än tidigare generationers mobila nätverk.243
Samtidigt möjliggör 5G överföring av högupplösta bilder
med mycket större precision och hastighet än tidigare
nätverk. Möjligheten att med minskad fördröjning
transportera bildmaterial lär, tillsammans med utveckling
inom till exempel mjukvara för bildstabilisering, skapa
mer möjligheter och incitament till insamling av
biometrisk data från till exempel ansikten.

5.6.2 Digital kommunikationsteknik
Området för digital kommunikationsteknik innefattar
bland annat teknik för mobil kommunikation (mobil
infrastruktur, mobila nätverk, mobila standarder, mobila
enheter och mobila tjänster), snabbare och bättre internet
och teknik för digital kommunikation på korta avstånd, så
kallad ”near field communication”.
Utvecklingen drivs i flera parallella spår och syftena är
bland annat att uppnå snabbare och resurseffektivare
kommunikation med bättre täckning.244 Exempel på
utvecklad teknik är följande.
•

Li-Fi – en teknik för snabb dataöverföring genom
belysningen i ett rum. Snabba och för människor
omärkliga variationer i ljusstyrkan kodar ett
dataflöde som kan uppfångas av sensorer i datorer,
mobiltelefoner och annan elektronik.245

•

LPWAN (low power wide area network) – trådlösa
nätverk med låg strömförbrukning och lång räckvidd.
Som ”lång räckvidd” räknas här ungefär en kilometer
eller mer. Sådana nätverk är önskvärda för IoT, i
synnerhet utomhus och på avstånd från bebyggelse
och eluttag. Datamängderna som ska överföras i IoT
är ofta små, så det behövs inte mycket bandbredd,
vilket innebär låg strömförbrukning.246

•

Fiberteknik med högre hastigheter och
mindre fördröjning.

•

Satellitkommunikation som möjliggör global täckning
med mindre fördröjning än dagens satelliter.

243. https://www.fastcompany.com/90314058/5g-means-youll-haveto-say-goodbye-to-your-location-privacy.
244. https://medium.com/@seanmoffitt/the-top-30-emerging-technologies-2018-2028-eca0dfb0f43c.
245. https://it-ord.idg.se/ord/li-fi/.
246. https://it-ord.idg.se/ord/low-power-wide-area-network/.
89

Teknikområdet påverkar förutsättningarna för
utvecklingen inom IoT och edge computing, men också
andra aktuella teknikområden såsom AI och molntjänster,
vilka alla har en potentiellt stor inverkan såväl på tekniken
som på den personliga integriteten.247

Försvar – nya kommunikationsmöjligheter mellan system
och plattformar möjliggör tekniskt avancerad strid med
olika system i samverkan. Med snabb överföring av data
kan olika förband integrera sensorer, ledningsfunktioner,
vapenbärare och vapen.253

Utveckling sker också för att öka möjligheten till
kommunikation på korta avstånd (proximity tech).
Området innefattar bland annat radiofrekvensteknik som
kan byggas in till exempel i prislappar, nya generationer
av Bluetooth, WiFi som kan hantera högre hastigheter
och fler uppkopplade enheter, närfältskommunikation
som används till exempel i busskort och mobiltelefoner
för betalning och så kallad geofencing. Det senare är
virtuella ”staket” baserade på exempelvis GPS-teknik
och används för att avgränsa områden inom vilka
dataöverföring sker. Inom transportsektorn är geofencing
en digital geografisk zon där uppkopplade fordon kan
styras på olika sätt, till exempel för att begränsa ett
fordons tillgång till zoner.248

Hälso- och sjukvård – infrastruktur med hög
driftsäkerhet och hög kapacitet för dataöverföring är en
förutsättning för telemedicintjänster 254 och övervakning
av patienter på distans.255

5.6.2.1 Exempel på konkreta
användningsområden och berörda sektorer
I detta avsnitt ges kortfattade exempel på konkreta
användningsområden för utvecklad teknik för transport
av data inom olika sektorer, som ger en bild över olika
tillämpningsområden och potentialen med utvecklingen
inom olika sektorer.
Transport – låg fördröjning i dataöverföringen
i de mobila näten är en avgörande förutsättning
för självförande fordon, och de nya tjänster som
bygger på kommunikation fordon-till-fordon och
fordon- till- infrastruktur.249
Handel – med hjälp av proximity tech kan butiksägare
samla in data om var kunderna befinner sig i butiken
och kommunicera marknadsföringsbudskap och annan
information direkt till deras smarta telefoner.250
Tillverkande industri – snabbare digital
kommunikationsteknik möjliggör produktions- och
underhållssystem som arbetar i realtid.251

Energi – energisektorn har mycket infrastruktur som
tidigare inte varit uppkopplad, av kostnadsskäl och för att
infrastrukturen ofta är lokaliserad långt ifrån de befintliga
kommunikationsnätverken, men som med hjälp av ny och
utvecklad teknik nu kan kopplas upp.256
Media – sociala media och videotjänster där
privatpersoner lägger upp ljud och rörlig bild, både
inspelat och i realtid kräver en all större kapacitet i både
de stationära och de mobila näten.
Forskning – teknik för datakommunikation över
långa avstånd gör det bl.a. möjligt för forskare att
bevaka seismisk aktivitet över stora geografiska
områden i realtid.257
Sammanfattningsvis finns stora möjligheter med nya
former för att transportera data. Eftersom tekniken bland
annat används för att lokalisera och interagera med
enskilda individer kan tekniken få påverkan även på
den personliga integriteten.258 I en värld där det digitala
och det fysiska flyter samman genom alla möjligheter
som enbart 5G kommer att ge i att koppla upp och ihop
saker, verksamheter och funktioner, så påverkas även
den personliga integriteten. Det är redan idag svårt
att förstå vilka digitala avtryck man ger som individ.
Komplexiteten och kapaciteten kommer med utvecklad
teknik för att transportera data öka med en extrem
hastighet. Detta för med sig att den enskilde inte kommer
att ha någon möjlighet till överblick eller kontroll om inte
verksamheterna från början bygger in transparens.

Offentlig sektor – teknik för datakommunikation över
långa avstånd gör det bland annat möjligt för myndigheter
att säkra kommunikationsvägar mellan samhällsviktiga
funktioner, i nätverk som staten själv kan kontrollera.252

247. https://web.archive.org/web/20190406032845/https://business-institute.dk/media/2984/the-wiki-brands-trend-collection.pdf sid.19.
248. https://www.trafikverket.se/resa-och-trafik/forskning-och-innovation/aktuell-forskning/transport-pa-vag/geofencing/.
249. https://www.zdnet.com/article/five-industries-that-will-be-mostaffected-by-5g/.
250. https://risnews.com/five-things-retailers-should-know-about-proximity-solutions.
251. https://www.zdnet.com/article/five-industries-that-will-be-mostaffected-by-5g/.
252. https://en.wikipedia.org/wiki/Long-range_Wi-Fi#Nonprofit_and_
Government.
90

253. https://www.forsvarsmakten.se/siteassets/4-om-myndigheten/
dokumentfiler/perspektivplan/slutlig-redovisning-av-perspektivstudien-2016-2018.pdf.
254. Telemedicin är en sammanfattande term på olika tillämpningar
inom sjukvården där telekommunikation används för att överföra
icke-verbal medicinsk information. https://www.medicinskordbok.se/
term/telemedicin/.
255. https://www.zdnet.com/article/five-industries-that-will-be-mostaffected-by-5g/.
256. https://www.zdnet.com/article/five-industries-that-will-be-mostaffected-by-5g/.
257. https://en.wikipedia.org/wiki/Long-range_Wi-Fi#Nonprofit_and_
Government.
258. https://www.lexology.com/library/detail.aspx?g=24f71dc6-c0c7444e-92d2-8f013bf08f9e.
IMY | Integritetsskyddsrapport 2020

5.7 Teknik för att säkra data

Att säkerställa tillräcklig säkerhet för
personuppgifter omfattar alla aspekter
av informationssäkerhet, det vill säga
både tekniska och organisatoriska
säkerhetsåtgärder men även inbyggt
dataskydd genom privacy by default
och by design.
Utvecklingen med fler uppkopplade enheter
och ökad molnlagring har ökat antalet
möjliga vägar för angripare att komma åt
system, nät, datorer, enheter eller servrar.
En ökad hotbild har drivit på utvecklingen
av ny säkerhetsteknik som till exempel
automatiserade säkerhetslösningar
baserade på AI.
Edge computing för också med sig
krav på teknik för edge security, det vill
säga att personuppgifter kan säkras
direkt i de lokala enheter där de samlas
in – exempelvis i en privatpersons
smarta mobiltelefoner.
Nya och fler lättanvända
krypteringslösningar har också utvecklats
de senaste åren.
Ytterligare ett område under utveckling är
blockkedjor, som kan användas för att lagra
och säkra information. Blockkedjor rymmer,
precis som viss annan säkerhetsteknik,
både möjligheter och utmaningar ur ett
dataskyddsperspektiv.
Rätt använd kan den nya tekniken stärka
integritetsskyddet.

För att säkerställa att insamling, bearbetning, lagring och
transport av data får genomföras och också genomförs
på ett sätt som uppfyller lagstiftningens krav behöver
data säkras. Säkerheten för data är central under hela
livscykeln och går sällan att säkerställa om den inte
byggs in och beaktas från början.

Att säkerställa tillräcklig säkerhet för personuppgifter
omfattar alla aspekter av informationssäkerhet
– det vill säga säkerhetsåtgärder för att bevara
konfidentialitet, riktighet och tillgänglighet för uppgifter
i både fysisk och digital form. Arbetet innefattar både
tekniska säkerhetsåtgärder och administrativa eller
organisatoriska säkerhetsåtgärder,259 men även
inbyggt dataskydd genom privacy by default och by
design.260 Även om olika säkerhetsåtgärder delvis har
olika perspektiv finns också gemensamma nämnare
och beröringspunkter som gör att åtgärder inom ett
delområde, direkt eller indirekt, ofta leder till höjd
säkerhet inom de andra områdena.
Den sammanlagda teknikutvecklingen med bland
annat användningen av sensorer och sändare, IoT,
webbskrapningstekniker och AI har medfört ökade
krav på utvecklingen av digitala säkerhetslösningar.
I takt med att allt fler verksamheter flyttar både data
och applikationer till molnet och digitaliserar sina
processer ökar också antalet vägar som finns för
angripare att komma åt system, nät, datorer, enheter
eller servrar.261 När antalet möjliga säkerhetshot växer
ökar behovet av att automatisera säkerhetsskyddet
och att göra det mer ”intelligent”. Detta driver fram nya
tekniska lösningar även inom säkerhetsområdet. Även
införandet av en dataskyddslagstiftning med skarpare
sanktionsmöjligheter har drivit på en allt snabbare
utveckling inom säkerhetsområdet.
Nya tekniska lösningar ökar privatpersoners
möjligheter att skydda sina personuppgifter och ger
också verksamheter bättre förutsättningar att säkra
känsliga data som samlas in. Samtidigt utvecklas
hela tiden metoder för att hacka eller komma åt data
med bristande säkerhet.
En stor utmaning inom säkerhetsområdet är att
antagonistiska aktörer med skadliga intressen (till
exempel enskilda hackers, organiserad brottslighet
och främmande makt) i stor utsträckning har tillgång
till samma teknik som de ”nyttiga” intressenterna. AI
används till exempel av hackers för att bland annat
identifiera säkerhetsbrister. Ny krypteringsteknik används
för att kryptera skadlig kod, som därmed blir svårare för
säkerhetsexperter att hantera.262

259. SIS-TR 50:2015 Terminologi för informationssäkerhet.
260. Artikel 25 dataskyddsförordningen.
261. https://www.mckinsey.com/~/media/McKinsey/McKinsey%20
Solutions/Cyber%20Solutions/Perspectives%20on%20transforming%20cybersecurity/Transforming%20cybersecurity_March2019.
ashx sid. 50.
262. https://www.techradar.com/news/encryption-2020s-double-edged-sword.
IMY | Integritetsskyddsrapport 2020

91

5.7.1 AI-baserad säkerhetsteknik
och edge security
Inom flera av de teknikområden som beskrivits
tidigare har utvecklingen också bidragit till nya typer
av säkerhetslösningar. Ett exempel är automatiserade
säkerhetslösningar baserade på AI. Tekniken gör det
möjligt för säkerhetsansvariga att bevaka och skydda
större system med många potentiella säkerhetsluckor
och den kan förebygga och upptäcka säkerhetsbrister
på alla nivåer, i nätverk, applikationer, operativsystem,
hårdvara, system etcetera.263
Exempel på delområden där det utvecklas ny
säkerhetsteknik baserad på AI är:264
•

Bedrägeriprevention och identitetskontroll – för
att säkra transaktioner, förhindra bedrägerier och
identifiera bedragare med hjälp av maskininlärning.

•

Mobil säkerhet – för att exempelvis identifiera
skadlig kod i mobilapplikationer.

•

Beteendeanalys och prediktiv intelligens – som
lärt sig att upptäcka avvikelser i en verksamhets
system och nätverk som kan vara tidiga tecken på
en cyberattack.

•

Automatiserad säkerhet – som bland annat innebär
en automatisering av arbetsuppgifter som tidigare
utfördes av säkerhetsexperter.

•

App-säkerhet – AI-stöd till utvecklare av
applikationer och analys av enskilda applikationer.

•

”Vilseledande säkerhet” – AI-program som
förebygger och avbryter pågående cyberattacker
genom att vilseleda attackerarna, exempelvis genom
att skapa stora neurala nätverk av fejkade datorer,
enheter och tjänster.

AI innebär risker för ökad övervakning och en
inskränkning av den personliga integriteten. Rätt använd
kan AI-baserad säkerhetsteknik stärka integritetsskyddet.
Nya användningsområden för gammal teknik, exempelvis
mobila nätverk, har de senaste åren skapat större fokus
på säkerhet även på teknikområden som tidigare lämnats
förhållandevis öppna och osäkra, till exempel IoT, där
många produkter tidigare visat sig ha bristande säkerhet.
Edge computing och edge storage för också med sig krav
på edge security, det vill säga att personuppgifter kan
säkras direkt i de enheter där de samlas in. I bästa fall
kan edge security innebära att de registrerade får ökad
kontroll över sina egna personuppgifter.265

263. https://www.capgemini.com/wp-content/uploads/2019/07/
AI-in-Cybersecurity_Report_20190711_V06.pdf.
264. https://www.cbinsights.com/research/cybersecurity-artificial-intelligence-startups-market-map/.
265. https://edge.app/blog/edge-security-a-new-paradigm-in-privacy-and-security/.
92

5.7.2 Krypteringsteknik
Ny krypteringsteknik och ökad prestanda för
befintlig krypteringsteknik utvecklas kontinuerligt.
Tekniker för pseudonymisering och kryptering anges
också i dataskyddsförordningen som exempel på
säkerhetsåtgärder som bör övervägas för att säkerställa
skyddet för personuppgifter.266
Krypteringslösningar kan användas både av
verksamheterna som samlar in och lagrar
personuppgifter, men också av enskilda individer.267
Nya och fler lättanvända krypteringslösningar har
utvecklats de senaste åren. Det bedöms underlätta
förutsägbarheten och ge ökad kontroll över vem som har
tillgång till vilka uppgifter och vem som är avsändare och
mottagare för vissa uppgifter.
När det gäller säkerhetslösningar kan, som tidigare
nämnts, den nya tekniken också utnyttjas för att
åstadkomma skada, exempelvis utpressningsattacker.
En förutsättning är ofta att hotaktörer ligger steget före
och utnyttjar sin kunskap om teknikutvecklingen för att
hitta svagheter i befintliga säkerhetslösningar.
Kvantdatorer med mycket större beräkningskraft än
dagens superdatorer, anses av vissa bedömare kunna
sätta många av dagens ”säkra” krypteringsalgoritmer
ur spel. Teknikområdet innefattar därför även det som
kallas ”post-quantum cryptography”, vilket innebär
utveckling av kryptografiska algoritmer som ska
kunna stå emot attacker med de kvantdatorer som nu
utvecklas.268 En kvantdator kan lösa komplexa problem
mycket snabbare än en vanlig dator. En beräkning som
skulle ta flera år kan istället göras på några sekunder.
Utvecklingen av kvantdatorer är i en tidig utvecklingsfas,
men har lockat till sig resursstarka investerare i form
av både statliga aktörer och globala tech-företag.
Såväl inom EU som i svensk forskning har kvantdatorer
hög prioritet. Kompletta system för kvantberäkningar,
särskilt sådana som är kommersiellt hållbara, ligger
dock troligtvis decennier bort. Omfattande utmaningar
handlar till exempel om att skala upp systemen, att
utveckla kontrollsystem, att få stabila system och
att undvika störningar från omgivningen, att skapa
metoder för effektiv transformering av stora mängder
data i ”klassiskt format” samt att designa algoritmer
och utveckla mjukvara.269

266. Artikel 32.1 (a) dataskyddsförordningen.
267. https://assets.publishing.service.gov.uk/government/uploads/
system/uploads/attachment_data/file/786244/HO_OSCT_Future_Tech_
Trends_Final_Updated_13Mar19.pdf.
268. https://en.wikipedia.org/wiki/Post-quantum_cryptography.
269. Komet informerar 2020:30 Den nya tekniken – så fungerar den.
IMY | Integritetsskyddsrapport 2020

5.7.3 Teknik baserad på blockkedjor
Blockkedjor kan beskrivas som teknik som används för
att säkra och öka kontrollen över information, det kan
till exempel handla om olika lösningar för identifiering,
ökad spårbarhet och minskad risk för manipulering. En
viktig funktion av tekniken är att kunna minska antalet
mellanhänder i en leverantörskedja och därmed minska
risken för felkällor.
Idag förknippas tekniken i första hand med bitcoin och
andra kryptovalutor, men andra användningsområden
utvecklas i snabb takt, både inom privat och
offentlig sektor.
Förenklat kan en blockkedja beskrivas som en
distribuerad lista (en liggare), uppdelad i block,
över transaktioner som berör ett digitalt objekt. Att
listan är distribuerad innebär att den finns i identiska
exemplar på många datorer. Att den kallas för kedja
beror på att den är indelad i block, där varje nytt block
sammanlänkas och innehåller ett kondensat (hash)
av det föregående blocket. En jämförelse kan göras
med sidorna i en kassabok, där varje ny sida börjar
med summan av transaktionerna på den föregående.
I en blockkedja är matematiken mer avancerad. Varje
dator signerar med sin elektroniska signatur. Syftet
är att det ska vara omöjligt att förfalska informationen
då varje ny transaktion måste godkännas av ett antal
datorer i blockkedjans nätverk. Dessa datorer har
redan blockkedjan med alla tidigare transaktioner,
och kan därför kontrollera att inga värden har ändrats
sedan sist. De kan också kontrollera att den som gör
transaktionen har rätt att göra det. Om allt stämmer
godkänner de transaktionen och lägger den till listan (det
aktuella blocket). Som regel krypteras alla transaktioner,
blockkedjan lagras i krypterad form och det finns inte
någon central server.270
Ur perspektivet personlig integritet innebär tekniken och
de nya användningsområdena både möjligheter och
utmaningar. Möjligheter som lyfts fram av internationella
forskare handlar bland annat om datasäkerhet,
möjligheten att verifiera att data inte har manipulerats,
transparens samt bred tillgänglighet.271

270. https://it-ord.idg.se/ord/blockkedja/.
271. Komet informerar 2020:30 Den nya tekniken – så fungerar den.
IMY | Integritetsskyddsrapport 2020

Personuppgifter som hanteras med blockkedjeteknik
kan exempelvis vara svårare att komma åt för hotaktörer,
då all data inte är samlad på en central server. För att
manipulera data i en blockkedja behöver man göra
intrång i flera datorer i nätverket och dessutom forcera
krypteringen. Den inbyggda spårbarheten kan också
medföra att det blir både enklare och säkrare att hantera
medgivanden när personuppgifter ska hanteras av
flera olika aktörer och i olika syften. Tekniken kan
också möjliggöra effektivare arbetsflöden både för
verksamheter och för deras slutanvändare.272
Samtidigt finns en rad dataskyddsutmaningar
med blockkedjeteknik. En central fråga rör hur
dataskyddsförordningens grundläggande principer
om uppgiftsminimering och rättslig grund kan
kombineras med en teknik som är konstruerad för
att information ska finnas för alltid och vara utspridd.
Andra utmaningar handlar till exempel om hur rätten
att bli bortglömd ska hanteras i en blockkedja där data
lagras i samtliga datorer i blockkedjans nätverk, vem
som är personuppgiftsansvarig i ett system där data är
distribuerad i ett stort nätverk med många datorer och
hur kontroll av tredjelandsöverföringar av personuppgifter
i en publik blockkedja, där alla datorer i nätverket kan
komma åt aktuella data, kan genomföras.
Det finns också andra rättsliga utmaningar, som till
exempel i vilken mån så kallade smarta kontrakt
som bygger på blockkedjor svarar mot traditionell
lagstiftning. Ett smart kontrakt är ett kontrakt i form
av ett datorprogram som verkställer åtagandena
i kontraktet och som är baserat på en blockkedja.
Parterna undertecknar kontraktet med elektroniska
signaturer, och varje åtgärd som det smarta kontraktet
sedan vidtar måste godkännas av ett antal parter i
blockkedjans nätverk.273
Andra utmaningar rör skalbarhet, hållbarhetsaspekter
(då tekniken kräver mycket el), att det är oklart hur
säkerheten ser ut på längre sikt samt risken att
blockkedjor missbrukas av totalitära regimer.274 Just
nu pågår ett intensivt arbete bland både privata och
statliga aktörer för att finna lämpliga lösningar på dessa,
och andra, regulatoriska och tekniska utmaningar med
blockkedjetekniken.

272. https://iapp.org/media/pdf/resource_center/blockchain_and_gdpr.
pdf.
273. https://it-ord.idg.se/ord/smart-kontrakt/.
274. Komet informerar 2020:30 Den nya tekniken – så fungerar den.
93

Nedan ges kortfattade exempel på konkreta utvecklingsoch användningsområden för blockkedjeteknik:
•

Applikationer för att möjliggöra enklare, snabbare
och säkrare finansiella transaktioner. tekniken
utvecklas av centralbanker, privata banker och
andra aktörer. Den svenska Riksbanken driver till
exempel ett pilotprojekt som undersöker teknik för en
digital centralbankspeng, en e-krona. Den tekniska
lösningen kommer att baseras på den teknik som
används i blockkedjor.275 Ett annat aktuellt delområde
inom finansområdet kallas ”decentraliserad finans”,
vilket innebär en form av finansiering som inte är
beroende av centrala finansiella mellanhänder som
mäklare, börser eller banker, utan istället använder
smarta kontrakt på blockkedjor.

•

Regeringen har gett Lantmäteriet och Myndigheten
för digital förvaltning, DIGG, i uppdrag att testa
ny teknik för automatisering i den offentliga
förvaltningen. Inom ramen för uppdraget ska
myndigheterna testa om blockkedjeteknik
kan vara ett sätt att öka transparensen.
Lantmäteriet har tillsammans med bland annat
Skatteverket drivit ett utvecklingsprojekt som
vunnit internationell uppmärksamhet. Projektet
genomfördes 2018 och innefattade världens första
helt digitala fastighetsöverlåtelse med hjälp av
en blockkedjelösning.276

•

Inom hälso-och sjukvårdssektorn utvecklas
bland annat applikationer för säker hantering av
patientjournaler och annan känslig information,
där det krävs en hög säkerhet kring vem som kan
komma åt känsliga personuppgifter. Den information
som delas är inte ursprungsdokumenten, som
till exempel register och patientjournaler, utan
verifikationer av dessa.277

275. Komet informerar 2020:30 Den nya tekniken – så fungerar den.
276. https://www.lantmateriet.se/contentassets/8d2b5d7647634c02a329b01e46e61071/publikation-swe-fastighetskop-och-lagfart-genom-en-blockkedja--governance-och-juridik-2018.pdf.
277. http://www.pharma-industry.se/blockkedjan/.
94

•

Inom området logistik och försörjningskedjor används
blockkedjeteknik bland annat för att reducera
antalet mellanhänder och riskerna för misstag. I
en blockkedja, med dess distribuerade liggare,
kontrolleras att data som delas av alla parter i
nätverket är korrekt – automatiskt och i alla steg.278

•

Inom media och underhållning används
blockkedjeteknik bland annat för förenklad
hantering av upphovsrättigheter och närliggande
rättigheter. Blockkedjebaserad teknik gör det möjligt
för artisterna att på ett mer transparent sätt följa
streamingföretagens användning av rättighetsskyddat
material, vilket gör det möjligt för artisterna att kräva
en rättvis ersättning.279

Sammanfattningsvis rymmer blockkedjor och annan
teknik som kan förbättra säkerheten både möjligheter
och utmaningar. Ofta gynnas dataskyddet av en förstärkt
informationssäkerhet, men som blockkedjetekniken
visar kan det också finnas motsättningar mellan en ökad
säkerhet och ett gott dataskydd, som också innefattar
krav bland annat på transparens och information.

278. https://www.europarl.europa.eu/RegData/etudes/
STUD/2020/641544/EPRS_STU(2020)641544_EN.pdf sid.10-11.
279. https://feminvest.se/2020/07/29/fokus-2020-kommer-att-ligga-padessa-10-mojliga-anvandningar-for-blockchain/.
IMY | Integritetsskyddsrapport 2020

5.8 Teknik för att förstöra data

En konsekvens av att lagringskapaciteten
har ökat och att kostnaderna för lagring har
minskat är att incitamenten att förstöra data
minskat. Tidigare förstördes gammal data
ofta för att hushålla med lagringsutrymme
och göra plats för ny.
Inom övriga områden har teknikutveckling
inom ett område drivit på utvecklingen
inom andra områden. När det gäller teknik
för att förstöra av data har utvecklingen
snarast gått i motsats riktning, och
väsentligt större fokus har lagts på ny
teknik för att återskapa raderad data, än
teknik för att permanent förstöra den.

En konsekvens av att lagringskapaciteten har ökat
och att kostnaderna för lagring har minskat är att
incitamenten att förstöra data minskat. Tidigare
förstördes gammal data ofta för att hushålla med
lagringsutrymme och göra plats för ny.
Utvecklingen inom de övriga stegen i livscykeln har inte
drivit på, och matchas inte heller av, en motsvarande
utvecklingstakt av ny teknik och nya metoder för att
förstöra personuppgifter.280

En annan faktor som försvårar möjligheterna att
permanent förstöra data är utvecklingen av allt mer
effektiv teknik för att återskapa raderad, eller på annat
sätt förlorad, data. Även här finns, som beskrivits ovan
när det gäller till exempel blockkedjor, alltså en potentiell
motsättning mellan säkerhetsåtgärder och dataskydd.
Även om innehållet på en hårddisk (det vanligaste
mediet för datalagring) eller annat lagringsmedium har
raderats eller skrivits över brukar det gå att rekonstruera
innehållet med speciella metoder. Det krävs därför
särskilda åtgärder för att utplåna det som har raderats
från en hårddisk helt och göra det oläsbart. Även en fil
som har skrivits över med en annan fil kan avläsas helt
eller delvis. Vanlig radering av en fil på en disk innebär
egentligen inte radering alls. Det innebär bara att filen
stryks ur filkatalogen och det utrymme på hårddisken
där den finns betraktas som ledigt. Filens innehåll
(ettor och nollor) ligger ändå kvar tills det skrivs över
av en annan fil, och det kan avläsas av program som
bortser från filkatalogen.281
Överskrivning är en väl beprövad teknik som fortfarande
används för att permanent förstöra data på en hårddisk
eller annat lagringsmedium. Det sker vanligen genom
att man skriver över datamängden med meningslösa
sifferserier. Syftet är att de raderade tecknen ska bli
omöjliga att urskilja, ens med specialverktyg. För att det
ska bli omöjligt att rekonstruera filen krävs vanligtvis att
överskrivning utförs flera gånger – vilket kräver tid och
tar systemresurser i anspråk.282 Det finns därför risk för
att data som faktiskt ska raderas finns kvar över tid på ett
sätt som dels inte uppfyller regelverkens krav på gallring,
dels innebär ett ansvar för att säkerställa säkerheten för
uppgifterna över tid.

Tvärtom blir uppgiften att permanent förstöra – utplåna
– personuppgifter allt svårare i takt med att uppgifter
lagras på fler ställen som är geografiskt utspridda
och kontrolleras av flera olika aktörer, kontinuerligt
transporteras inom och utanför olika verksamheter via
både trådlösa och fasta nät, och bearbetas med allt mer
avancerad och mindre transparent teknik.

Här förtjänar att nämnas att alla uppgifter inte får
utplånas eftersom det inom offentlig verksamhet finns
särskilda krav på bevarande, ibland över längre tid, ibland
för evigt. Data ska då tas omhand för arkivering. Även
för arkiverad data kvarstår ansvaret för att säkerställa
säkerheten för uppgifterna över tid. Det ansvaret ökar i
takt med teknikutvecklingen eftersom allt mer data idag
lagras i elektroniska arkiv.

280. Det följer idag av principen om uppgiftsminimering i dataskyddsförordningen att data inte får sparas längre än nödvändigt.

281. https://it-ord.idg.se/ord/dataremanens/.
282. https://it-ord.idg.se/ord/overskrivning/.

IMY | Integritetsskyddsrapport 2020

95

5.8.1 Teknik för att återskapa raderad
eller på annat sätt förlorad data
Relativt lite uppmärksamhet synes ges åt utvecklingen
av nya och effektiva metoder att förstöra personuppgifter
så att de inte kan återskapas igen. Desto mer
uppmärksamhet får området ”computer forensics”
som bland annat innefattar teknik för att återskapa
raderade filer. Tekniken används exempelvis av polis och
säkerhetstjänster för att återskapa raderad information i
misstänkta personers datorer och mobiltelefoner och av
privatpersoner som önskar rädda filer som raderats av
misstag. Men den kan också användas av hackers för att
återskapa och stjäla känslig information.
Nedan ges kortfattade exempel på konkreta
utvecklings- och användningsområden för teknik
för att återskapa data.283
•

Återskapa raderad data från fysiska lagringsmedium
som hårddiskar – exempelvis en raderad fil eller allt
innehåll på en formaterad hårddisk.

•

Återskapa raderad data från molnet – via
buffertminne (minne som mellanlagrar sådant som
ska användas inom kort).

•

Analysera och extrahera data från en dators
arbetsminne (det minne som innehåller aktiva
program och de data som bearbetas när
datorn används). Denna typ av minne töms
vanligen på data när datorn stängs av. Allt som
ska sparas måste därför lagras på hårddisk
(eller annat lagringsminne).284

•

”Data carving” – teknik för att söka och återställa
skadade filer, i synnerhet filer som har förlorat den
information som beskriver innehållet (metadata),
och som därför måste sökas enbart med
hjälp av innehållet.285

•

Extrahera data från krypterade filer.

Sammanfattningsvis påverkas den personliga integriteten
eftersom uppgifter som raderats, men som relativt enkelt
kan återskapas, fortsatt utgör en integritetsrisk.

283. https://gbhackers.com/computer-forensics-tools/.
284. https://it-ord.idg.se/ord/arbetsminne/.
285. https://it-ord.idg.se/ord/filrekonstruktion/.
96

IMY | Integritetsskyddsrapport 2020

6. Hur bra är
integritetsskyddet
idag?
En viktig fråga givet de utmaningar
och risker som beskrivits i föregående
avsnitt om teknikutvecklingen är hur bra
integritetsskyddet är idag. Har företag,
myndigheter och andra organisationer
anpassat sitt skydd av personuppgifter
så att det går hand i hand med den
digitala utvecklingen? I det här kapitlet
beskrivs ett antal iakttagelser från olika
delar av IMY:s verksamhet. Det handlar
om undersökningar vi gjort, om vår
och andra dataskyddsmyndigheters
tillsynsverksamhet, om anmälda
personuppgiftsincidenter, klagomål
och begäran om förhandssamråd samt
remisser vi svarat på.

IMY | Integritetsskyddsrapport 2020

97

6.1 Privata och offentliga
verksamheters arbete med
dataskydd

Ett år efter att dataskyddsförordningen
började tillämpas genomförde
IMY en undersökning av hur långt
dataskyddsarbetet kommit i svenska
företag, myndigheter och andra
organisationer. Resultatet visade att de
flesta fått grundläggande strukturer och
rutiner på plats, men att det fortfarande
i många verksamheter saknades
ett systematiskt och kontinuerligt
arbete. Branscher som hade större
utmaningar var generellt kommuner och
regioner, transportsektorn, hotell- och
restaurangbranschen samt småbolag med
mindre än 10 anställda. Genomgående
beskrev företag, myndigheter och andra
organisationer att de största utmaningarna
i dataskyddsarbetet då handlade om att
få till fungerande processer i det löpande
arbetet och att tolka regelverket.
En undersökning som genomfördes 2019
visade att medborgare har god kunskap om
att personuppgifter samlas in och används
men upplever sig ha bristande kännedom
om hur uppgifterna används. Detta
leder till att drygt sju av tio medborgare
känner en viss eller stor oro för hur deras
personuppgifter används.
IMY:s övergripande bedömning är
att det, två och ett halvt år efter att
dataskyddsförordningen började tillämpas,
fortfarande i många verksamheter finns
omfattande brister som rör grundläggande
skyldigheter i dataskyddsarbetet. De
drygt 500 sanktionsavgifter som hittills
utfärdats inom EU visar att de vanligaste
överträdelserna handlar om att de
grundläggande principerna inte följs, att
rättslig grund för behandlingen saknas,
att enskildas rättigheter inte hanteras
som de ska eller att säkerhetsåtgärderna
varit otillräckliga.

98

Drygt 11 000 personuppgiftsincidenter
har hittills anmälts i Sverige sedan
dataskyddsförordningen började tillämpas.
En viktig slutsats från anmälningarna är att
många incidenter orsakas av den mänskliga
faktorn. Det accentuerar behovet av att
relevanta it-säkerhetsåtgärder kompletteras
med löpande utbildning och andra åtgärder
för att öka kunskapen och medvetenheten
hos medarbetarna.
Av de drygt 7 500 klagomål som skickats
in i Sverige rör ungefär en fjärdedel
de rättigheter som förordningen ger
medborgarna. Den vanligaste rättigheten
som berörs i klagomålen är rätten till
radering och därefter rätten till information.
Andra vanliga klagomål handlar om
bristande säkerhet eller att medborgare
ifrågasätter om verksamheterna har rätt att
hantera personuppgifter på det sätt de gör,
det vill säga om det finns rättslig grund.
Bland de förhandssamråd som inkommit
till myndigheten återfinns flera där
verksamheten önskar använda teknik
för ansiktsigenkänning och biometriska
uppgifter. Totalt sett är det dock få
verksamheter som begärt förhandssamråd,
vilket tyder på att kompetensen att
genomföra konsekvensbedömningar
behöver öka.
En av de mest centrala och mest frekvent
återkommande synpunkterna i de
remisser IMY svarat på har rört behovet
av att i lagstiftningsarbetet göra en
ingående integritetsskyddsanalys. Ju mer
genomarbetad nationell lagstiftning som
kompletterar dataskyddsförordningen
är, desto enklare blir det för företag,
myndigheter och andra organisationer att
tolka och tillämpa dataskyddsreglerna.

IMY | Integritetsskyddsrapport 2020

IMY har gjort ett antal undersökningar sedan 2018 i syfte
att få en bild av hur det ser ut med integritetsskyddet
efter dataskyddsreformens genomförande. Många
verksamheter arbetar systematiskt och strukturerat
med sitt dataskyddsarbete, men vi kan samtidigt
konstatera att det på många håll finns mycket kvar att
göra. Att det finns missnöjda medborgare identifieras
genom de klagomål som kommer in till myndigheten
och brister kan konstateras dels genom de rapporter
om personuppgiftsincidenter som löpande anmäls
till myndigheten, dels genom de granskningar som
myndigheten har genomfört och som har genomförts
inom EU från och med den 25 maj 2018 och framåt.
I detta kapitel lämnas en sammanfattning av de
iakttagelser som hittills gjorts.

6.1.1 Iakttagelser från nationella
integritetsrapporten 2019 med mera
Den nationella integritetsrapporten 2019286
bygger på genomförda undersökningar med
medborgare och verksamheter något år efter att
dataskyddsreformen genomfördes.287
När det gäller verksamheterna var de iakttagelser
som gjordes att vissa branscher syntes ha kommit
längre i sitt integritets- och dataskyddsarbete än andra.
Bland branscher som generellt uppgavs ha kommit
längre återfanns exempelvis bank- och finans, it- och
telekom, utbildningsföretag och privata vård- och
omsorgsföretag. Branscher som hade större utmaningar
var generellt kommuner och regioner, transportsektorn,
hotell- och restaurangbranschen samt småbolag med
mindre än 10 anställda.
Representanter för verksamheterna, oftast
dataskyddsombud, bedömde att implementeringen
av dataskyddsförordningen gått bra och majoriteten
av de tillfrågade uppgav att man hade grundläggande
riktlinjer och rutiner på plats. Det som saknades
var ett mer systematiskt arbete med integritets- och
dataskyddsfrågorna i verksamheten. Det framkom även
att den största utmaningen för verksamheterna var att få
till fungerande rutiner och processer.

286. Datainspektionens rapportserie 2019:2 Nationell Integritetsrapport
2019.
287. Här beskrivs hur väl implementeringen genomförts i
verksamheterna, medborgarnas upplevelser redovisas i avsnitt
6.2. Verksamheterna omfattade både verksamheter med och utan
dataskyddsombud. Slutsatserna var i huvudsak desamma.
IMY | Integritetsskyddsrapport 2020

Ytterligare en utmaning för verksamheterna var kopplat
till det nya regelverket och tolkningarna av det. Det
fanns fortsatt stort behov av stöd och vägledning kring
bland annat rättslig grund, säkerhetsåtgärder, regler
för kamerabevakning samt gränsdragningen mellan
personuppgiftsansvarig och personuppgiftsbiträde.
Det konstaterades också att medarbetare
behöver fortsatt och kontinuerlig utbildning och
kompetensförstärkning i dataskyddsfrågor.
Bilden bekräftas av andra undersökningar och i bland
annat rapporten Sjyst data! anges att kunskapen och
medvetenheten om de nya dataskyddsreglerna har
blivit bättre, men fortfarande behöver höjas i de flesta
organisationer. Ett problem uppges vara att kunskap
om dataskydd inte sällan finns hos en liten grupp av
specialister och ibland enbart hos organisationens
dataskyddsombud.288 Detta förstärker bilden av att det
fortfarande behövs ett mer systematiskt arbete med
integritets- och dataskyddsfrågor i många verksamheter.
Implementeringen av dataskyddsförordningen har av
verksamheter i huvudsak bedömts gå bra. Svenskt
Näringsliv har dock bedömt att dataskyddsförordningen
har medfört stora utmaningar och kostnader för
företagen. I många fall har anpassningarna lett till att
dataskyddet förbättrats avsevärt. I andra fall har det
lett till ökad byråkrati utan någon egentlig förbättring av
skyddet för enskilda.289
Fortsatt osäkerhet kring vad som är tillåtet kan enligt
Svensk Näringsliv ha en tillbakahållande effekt
i verksamheterna som går längre än vad som är
motiverat för att skydda enskilda. De utmaningar som
beskrivs handlar bland annat om vaga och svårtolkade
bestämmelser, att det finns brister i harmoniseringen
mellan medlemsstaterna som påverkar företag med
verksamheter i flera länder negativt, och att det saknas
vägledning och råder omfattande oklarheter kring
internationella dataflöden.
Utifrån den nationella integritetsrapporten kan
sammanfattningsvis konstateras att det 2019 fortfarande
fanns mycket kvar att göra i många branscher och att
kunskaperna i dataskyddsfrågor behövde förbättras.
Medarbetarna uppgavs många gånger utgöra en svag
länk och organisatoriska åtgärder i form av utbildning
behöver vidtas. Åtgärder behöver också vidtas i syfte
att säkerställa att kunskaperna om dataskyddsfrågor
breddas i organisationerna. Framför allt är det en
ledningsfråga att säkerställa ett systematiskt arbete med
integritets- och dataskyddsfrågor i verksamheterna.

288. Vinnova/RISE Sjyst data! – Slutrapport november 2019.
289. https://www.svensktnaringsliv.se/bilder_och_dokument/vad-arfel-med-gdprpdf_1004995.html/BINARY/Vad%20är%20fel%20med%20
GDPR-.pdf.
99

6.1.2 Iakttagelser utifrån anmälda
personuppgiftsincidenter
IMY har sedan 2018 hittills publicerat fyra rapporter
som rör anmälda personuppgiftsincidenter.290
Verksamheter har ett ansvar för att inom 72 timmar
efter upptäckt rapportera en personuppgiftsincident
till tillsynsmyndigheten.291
Antalet anmälda personuppgiftsincidenter som inkommit
till IMY uppgår sedan maj 2018 till drygt 11 000. 2018
anmäldes totalt under året knappt 2 300 incidenter, vilket
motsvarade cirka 320 incidenter per månad.292 Under
2019 fick IMY totalt in knappt 4 800 och under 2020
närmare 4 500 anmälningar om personuppgiftsincidenter,
vilket motsvarar cirka 375–400 anmälda incidenter
per månad.
Det är svårt att dra säkra generella slutsatser om
branscher eller områden som är särskilt utsatta
för incidenter, då det sannolikt finns ett stort
mörkertal. Myndigheten har dock lämnat generella
rekommendationer för att verka för en förbättrad
personuppgiftshantering i syfte att förebygga incidenter
och mildra konsekvenserna om de ändå inträffar.
Generella rekommendationer har varit att rutinerna för att
upptäcka och anmäla incidenter kan förbättras ytterligare
och att verksamheterna bör använda incidenterna för
lärande och utveckling, då incidenterna bör kunna ge
viktiga signaler om interna utvecklingsbehov som bör tas
tillvara. En förbättrad behörighetsstyrning kan förebygga
incidenter genom att risken för obehörig åtkomst och
obehörigt röjande minskar.

290. Datainspektionens rapport 2019:1 Anmälda
personuppgiftsincidenter 2018, Datainspektionens rapport 2019:3
Anmälda personuppgiftsincidenter januari – september 2019,
Datainspektionens rapport 2020:2 Anmälda personuppgiftsincidenter
2019 och Datainspektionens rapport 2020:3 Personuppgiftsincidenter
som beror på antagonistiska angrepp 2019.
291. En personuppgiftsincident är enligt dataskyddsförordningen
artikel 4 punkt 12 en säkerhetsincident som leder till oavsiktlig eller
olaglig förstöring, förlust eller ändring eller till obehörigt röjande av
eller obehörig åtkomst till de personuppgifter som överförts, lagrats
eller på annat sätt behandlats. Hur incidenten ska behandlas regleras
i artikel 33–34 i förordningen. Det är allvarligt att underlåta att
rapportera inträffade incidenter då verksamheten i sådana fall riskerar
sanktionsavgifter vid en ev. granskning av tillsynsmyndigheten (artikel
33–34, samt artikel 83.4 (a) dataskyddsförordningen).
292. Rapporteringsskyldigheten infördes genom att dataskyddsförordningen infördes den 25 maj 2018. Det finns därför inte några siffror för
helåret 2018.
100

Rekommendationerna har i övrigt rört behovet av
utbildning av medarbetarna. Precis som indikerades i
den nationella integritetsrapporten visar även inkomna
incidentrapporter att medarbetarna utgör en svag
länk. En stor andel incidenter – ungefär hälften av
incidenterna – uppges bero på den mänskliga faktorn.
Detta accentuerar behovet av att styrdokument och
tekniska informationssäkerhetsåtgärder kompletteras
med löpande utbildning och andra åtgärder för att öka
kunskapen och medvetenheten hos medarbetarna.
Frågor som särskilt bör adresseras rör e-posthantering,
kryptering vid överföring av uppgifter på flyttbara
lagringsmedia (som usb-minnen, bärbara datorer
och mobiltelefoner) samt att öka kunskapen om
antagonistiska angrepp, som ofta sker genom att
medarbetare öppnar skadliga länkar eller filer från
okända avsändare.
När det särskilt gäller förmågan att stå emot
antagonistiska angrepp har IMY pekat på att
grundläggande it-säkerhetsåtgärder behöver vidtas
i syfte att stärka skyddet för de personuppgifter som
hanteras. Exempel på tekniska åtgärder är löpande
säkerhetsuppdateringar, uppgradering av mjukoch hårdvara samt av operativsystem, införande
av flerfaktorsautentisering samt användning av
antivirusprogram. Även kryptering anges som exempel
på lämplig säkerhetsåtgärd i sammanhanget.
Slutsatserna och rekommendationerna ligger väl
i linje med de konstateranden som MSB gör mot
bakgrund av de allvarliga it-incidenter i offentlig sektor
som anmäls till MSB. Statliga myndigheter är sedan
2016 skyldiga att anmäla allvarliga it-incidenter till
MSB. I rapporteringen om de knappt 300 allvarliga
it-incidenter som anmäldes under 2019 påtalar MSB
att antalet rapporterade allvarliga it-incidenter är lågt
och att det verkliga antalet sannolikt är högre. MSB:s
redovisning visar också att handhavandefel är den
vanligaste typen av allvarlig incident och att systematiskt
och riskbaserat informationssäkerhetsarbete med
incidenthanteringsprocesser och kontinuitetsplanering
skulle höja lägstanivån.293

293. MSB 1526, Årsrapport it-incidentrapportering 2019 – Vad har
hänt, varför har det hänt, och vad ska göras för att undvika att det
händer igen?
IMY | Integritetsskyddsrapport 2020

Även rapporten Cybersäkerhet i Sverige 2020 – hot,
metoder, brister och beroenden påtalar vikten av
ett kontinuerligt och systematiskt säkerhetsarbete. I
rapporten varnas för att arbetet med cybersäkerhet
inte är ändamålsenligt sett till de hot och risker
som finns. Exempel på återkommande brister i
säkerhetsarbetet är att engagemang, ansvar och
ägarskapet för säkerhetsfrågor är lågt, att information
inte är korrekt inventerad och klassificerad, att
processer, regler och policys saknas eller har brister,
att beslutade säkerhetsåtgärder inte genomförs eller
att det finns brister i avtal med leverantörer och deras
underleverantörer.294
Sammanfattningsvis tyder inkomna anmälningar
om personuppgiftsincidenter på att det finns
behov av att förbättra arbetet med grundläggande
informationssäkerhetsåtgärder för att minska riskerna
för enskildas fri- och rättigheter i verksamheterna. Att
det finns ett generellt behov av att förbättra arbetet
med informationssäkerhet är också ett återkommande
budskap från andra ansvariga myndigheter.

6.1.3 Iakttagelser utifrån inlämnade
klagomål
Myndigheten har sedan 2018 hittills publicerat två
rapporter som rör inkomna klagomål.295 Enskilda individer
har enligt dataskyddsförordningen en uttalad rätt att
klaga till tillsynsmyndigheten. Antalet klagomål har varit
förhållandevis stort i förhållande till antalet klagomål som
lämnades till myndigheten åren före dataskyddsreformen
genomfördes. Totalt har IMY sedan den 25 maj 2018
tagit emot drygt 7 500 klagomål. De två första åren efter
införandet av dataskyddsförordningen tog IMY emot
omkring 3 000 klagomål per år. Detta är en väsentlig
ökning jämfört med 2017 då myndigheten tog emot
knappt 250 klagomål.
Ungefär en fjärdedel av klagomålen avser de rättigheter
som förordningen ger medborgarna.296 Den vanligaste
rättigheten som berörs i klagomålen är rätten till radering
och därefter rätten till information genom registerutdrag.

294. FRA, Försvarsmakten, MSB, Polisen och Säkerhetspolisen;
Cybersäkerhet i Sverige 2020 – hot, metoder, brister och beroenden.
295. Datainspektionens rapport 2020:1 Klagomål mot
personsöktjänster med frivilligt utgivningsbevis maj 2018–oktober 2019,
Datainspektionens rapport 2020:4 Klagomål till Datainspektionen 25 maj
2018–24 maj 2020.
296. Avser perioden 25 maj 2019–24 maj 2020.
IMY | Integritetsskyddsrapport 2020

Ytterligare en fjärdedel av klagomålen riktas
mot personsöktjänster, det vill säga sajter med
utgivningsbevis. Sajternas innehav av utgivningsbevis
innebär att de har grundlagsskydd och till stora delar är
undantagna från reglerna i dataskyddsförordningen. I
klagomålen framgår att medborgarna upplever sajternas
omfattande publicering av personuppgifter och andra
uppgifter om dem och deras levnadsförhållanden som
mycket kränkande.
Drygt ett av tio klagomål handlar om att medborgarna
upplever att säkerheten i hanteringen av deras
personuppgifter brister, till exempel att känsliga
personuppgifter mejlas okrypterat. Ytterligare drygt
ett av tio klagomål handlar om att medborgare
ifrågasätter om verksamheterna har rätt att hantera
personuppgifter på det sätt de gör, det vill säga om det
finns rättslig grund. Knappt ett av tio klagomål handlar
om kamerabevakning och vanligaste klagomålet i det
sammanhanget är att medborgare kamerabevakar
grannars tomter eller egendom.

6.1.4 Iakttagelser utifrån
genomförd tillsyn
IMY har ansvar för att övervaka och granska
efterlevnaden av dataskyddsförordningen och genomför
även tillsyn vad gäller brottsbekämpande myndigheters
personuppgiftshantering, samt inom kreditupplysning och
inkasso. När det gäller integritetsaspekterna har ännu
förhållandevis få nationella beslut fattats för att kunna dra
några sammanfattande och generella slutsatser. Vid en
sammanställning av tillsynsbeslut som har fattats inom
EU/EES297 kan dock några generella trender skönjas.
En utgångspunkt vid tillsyn av personuppgiftshanteringen
enligt dataskyddsförordningen är att en överträdelse
av förordningen som huvudregel ska resultera i en
sanktionsavgift. Den kan variera i storlek och kan, om det
är frågan om en mindre överträdelse, ersättas med en
reprimand. Generellt kan sägas att sanktionsavgifterna
kan bli höga.298

297. Dataskyddsförordningen gäller som nämnts för EU:s medlemsstater, samt för EES-länderna Island, Norge och Lichtenstein.
298. För företag kan sanktionsavgiften uppgå till 20 miljoner euro eller
4 procent av den globala årsomsättningen, beroende på vilket som är
högst. De höga avgifterna är avsedda att inskärpa betydelsen av att
hantera personuppgifter på ett säkert och omsorgsfullt sätt.
101

6.1.4.1 Tillsyn inom EU
Från och med den 25 maj 2018 till och med den 11
december 2020 har tillsynsmyndigheterna inom EU fattat
beslut i 479 ärenden som innehåller sanktionsavgifter.299
Spanien är det land som utfärdat flest sanktionsavgifter
och stod för en tredjedel av meddelade beslut.300 De 50
lägsta sanktionsavgifterna, som generellt avser enskilda
mindre överträdelser, uppgår till mellan 28 och drygt
1 000 euro. De 50 högsta sanktionsavgifterna, som
generellt avser överträdelser av flera grundläggande
artiklar i förordningen och följer på en mer omfattande
granskning, uppgår till mellan 180 000 och
50 miljoner euro.
De fem högsta sanktionsavgifterna uppgår till301
•

50 miljoner euro – avser bristande information till
enskilda från Google Inc. (FR)

•

35 miljoner euro – avser felaktig hantering
av personuppgifter om anställda inom
H&M i Tyskland (DE)

•

28 miljoner euro – avser att enskildas rätt till radering
och att invända mot personuppgiftsbehandling inte
tillgodosetts i ett italienskt telecomföretag (IT)

•

22 miljoner euro – avser omfattande läckage av
passageraruppgifter, adress- och bankuppgifter med
mera inom flygbolaget British Airways (UK).

•

20 miljoner euro – avser omfattande läckage av
personuppgifter inom hotellkedjan Mariott (UK302).

Den största sanktionsavgiften som IMY har beslutat
om i Sverige är 75 miljoner kronor och rör bristande
borttagande av sökträffar av Google LLC och brister
i deras rutiner vid information om borttagande av
sökträffar till webbleverantörer. Sanktionsavgiften
fastställdes till 52 miljoner kronor av förvaltningsrätten i
Stockholm. Domen har överklagats.
Det kan noteras en allt högre aktivitet hos
tillsynsmyndigheterna i den meningen att fler beslut fattas
och framför allt med höga sanktionsavgifter. Mellan den 1
juli och 11 december 2020 fattades beslut i 156 ärenden
med sanktionsavgifter. 28 av de 50 ärendena med högst
sanktionsavgifter som har beslutats sedan den 25 maj
2018 har fattats under den perioden. Det tyder på att fler
mer omfattande granskningar nu har kunnat avslutas.
Vid en sammanställning av besluten rörande de
50 högsta respektive 50 lägsta sanktionsavgifterna
kan utläsas att de överträdelser som har konstaterats
till övervägande del i huvudsak handlar om fyra
grundläggande faktorer. De avser
•

överträdelser av de grundläggande
principerna, vilket vanligen omfattar överträdelse
av själva grundprinciperna, men även att
personuppgiftsansvarige inte kunnat visa att de
grundläggande principerna följs (ansvarsprincipen)

•

Närmare hälften av sanktionsavgifterna, 235 ärenden, är
på 10 000 euro eller mer. Av de 479 meddelade besluten
omfattar 65 sanktionsavgifter på motsvarande 100 000
euro (drygt 1 miljon svenska kronor) eller mer. Sverige
står för åtta av dessa ärenden.

avsaknad av rättslig grund för behandlingen,
antingen att rättslig grund helt saknas eller att den
uppgivna rättsliga grunden har tillämpats på ett
felaktigt sätt

•

att man inte har efterkommit enskildas rättigheter,
bland annat rätten till information, rättelse och
radering samt

•

bristande tekniska och organisatoriska
säkerhetsåtgärder som har medfört att
personuppgifter inte har tillförsäkrats den skyddsnivå
som är lämplig i förhållande till uppgifternas art,
omfattning och det sammanhang de behandlas
och risken för enskildas personliga integritet om
uppgifterna inte ges tillräckligt skydd.

299. https://www.enforcementtracker.com/. Sammanställningen är
gjord utifrån de uppgifter som är inhämtade i tjänsten Enforcement
Tracker per den 11 december 2020 (vid årsskiftet hade antalet sanktionsbeslut passerat 500). Enskilda beslut är inte inhämtade, återgivningen är därför indikativ och används för att illustrera utvecklingen. I
tjänsten anges inledningsvis belopp som tillsynsmyndigheten beslutat
om. Detta justeras om nationell domstol fastställt ett annat belopp. Det
framgår dock inte om så har skett och i vilken instans ändring har skett
eller om sanktionsbeloppet har vunnit laga kraft.
300. Spanien stod ensamt för 169 av de 479 besluten. Spanien har haft
möjlighet att besluta om sanktionsavgifter enligt sin nationella lagstiftning redan före dataskyddsförordningen, vilket sannolikt är en förklaring
till detta.
301. Mot bakgrund av att regelverket är nytt och att merparten av
tillsynsmyndigheterna har fått möjlighet att besluta om sanktionsavgifter
och andra mer ingripande korrigerande befogenheter först genom
dataskyddsförordningen, saknas ännu i stor omfattning lagakraftvunna
beslut från högre instans i nationella domstolar.
302. Den brittiska dataskyddsmyndigheten har meddelat fyra beslut
med sanktionsavgifter, varav två ingår i de fem högsta avgifterna. De
andra besluten var också förhållandevis stora och omfattade sanktionsavgift om 1,4 miljoner euro (Ticketmaster UK) respektive 320 000 euro
(Apotek).

Det är ingen större skillnad i överträdelsernas karaktär
mellan de största och minsta sanktionsavgifterna men
bristande säkerhet var mindre vanligt förekommande
vid de mindre överträdelserna. Detta kan tyda på att de
mindre överträdelserna baserar sig på enskilda klagomål
där framför allt enskildas rättigheter aktualiseras. Ett
antal överträdelser rör också konsekvensbedömning och
förhandssamråd, respektive brister i incidentanmälningar.

102

IMY | Integritetsskyddsrapport 2020

6.1.4.2 Tillsynsbeslut från IMY
Sedan den 25 maj 2018 har IMY fram till och med
årsskiftet 2020 avslutat omkring 150 tillsynsärenden.
Under 2019 avslutades två ärenden med
sanktionsavgifter. Under 2020 har 15 ärenden avslutats
med sanktionsavgifter. Ungefär hälften av dessa
ärenden är överklagade, varför sanktionsavgifterna
kan komma att ändras. Beloppen nedan anger
IMY:s ursprungliga beslut.
En kort beskrivning av de svenska beslut som lett till
sanktionsavgifter ges i det följande.303
Några beslut har rört kamerabevakning. Ett ärende avsåg
användning på försök av ansiktsigenkänningsteknik
för närvarokontroll på en skola. Bristerna avsåg den
grundläggande principen om uppgiftsminimering,
behandling av känsliga personuppgifter samt avsaknad
av konsekvensbedömning och förhandssamråd
(sanktionsavgift 200 tkr)
Två beslut rör kamerabevakning i fastigheter eller i
enskildas boenden. En bostadsrättsförening använde
kamerabevakning i entré och trapphus med mera i syfte
att komma tillrätta med bland annat ordningsstörningar
och skadegörelse. Bristerna rörde de grundläggande
principerna, avsaknad av rättslig grund samt bristande
information (sanktionsavgift 20 tkr). Även i en
hyresfastighet användes kamerabevakning i trapphuset
i syfte att komma tillrätta med skadegörelse. Bristerna
handlade här om bristande rättslig grund (sanktionsavgift
300 tkr). Slutligen finns ett ärende som rör övervakning
av en boende på ett LSS-hem i dennes sovrum. Bristerna
avsåg de grundläggande principerna, avsaknad av
rättslig grund, behandling av känsliga personuppgifter,
bristande information och skyltning, samt avsaknad
av konsekvensbedömning och förhandssamråd
(sanktionsavgift 200 tkr).
Besluten pekar på att integritetsintresset generellt
väger mycket tungt i enskildas boendemiljö och att
det krävs omfattande analyser och att alternativa,
mindre ingripande, åtgärder än kamerabevakning
undersöks och används som huvudregel. Användning
av ansiktsigenkänning, som innehåller biometriska
uppgifter, innebär som tidigare beskrivits generellt
höga risker för den personliga integriteten. En
konsekvensbedömning och förhandssamråd med

303. Här är det centralt att notera att sanktionsavgifternas storlek
varierar beroende på om det är frågan om en myndighet eller privat verksamhet. För myndigheter är avgiftens storlek max 10 miljoner kronor,
för privata verksamheter max 20 miljoner euro eller max 4 procent av
den globala årsomsättningen, beroende på vilket som är högst. Faktorer
som ska beaktas vid fastställandet av sanktionsavgiftens storlek anges i
artikel 83 dataskyddsförordningen.
IMY | Integritetsskyddsrapport 2020

tillsynsmyndigheten ska i sådana fall genomföras innan
man påbörjar behandlingen. Det har också konstaterats
att det saknas undantag för testverksamhet med skarpa
personuppgifter i dataskyddsregleringen.
Ett ärende rör behandling av uppgifter om
lagöverträdelser. En masspubliceringssajt tillhandahöll
kreditupplysningsinformation och samtidigt uppgifter
om lagöverträdelser. Uppgifter om lagöverträdelser får
inte behandlas i kreditupplysningsverksamhet. Bolaget
saknade därmed rättslig grund för behandling av uppgift
om lagöverträdelser i kreditupplysningsverksamheten
och överträdde även grundläggande principer
(sanktionsavgift 35 000 euro).
Google-ärendet rörde enskildas rättigheter. Google LLC
hade inte tagit bort två sökträffar som IMY tidigare
förelagt Google att ta bort samt publicerade
webbmeddelanden till de hemsidor där borttagning
av sökträffar skedde. Bristerna var hänförliga till de
grundläggande principerna, avsaknad av rättslig grund
och enskildas rätt att bli raderad, rätten att bli bortglömd
(sanktionsavgift 75 mkr).
Flera ärenden bottnade i en
personuppgiftsincidentanmälan (eller avsaknad av
sådan). Ett sådant fall var en myndighet som inte agerat
på en personuppgiftsincident i tid och på ett tillräckligt
genomgripande sätt (sanktionsavgift 185 000 kr).
Generellt leder en utebliven eller sen anmälan om
personuppgiftsincidenter till sanktionsavgift. Besluten
har också tydligt pekat på vikten av att dokumentera
incidenten och bedömningarna som gjorts i samband
med den, då verksamheten har krav på sig att visa att
hanteringen varit korrekt.
Flera beslut har rört bristande säkerhet i form av
tekniska och organisatoriska åtgärder. Ett fall rörde en
kommun som i samband med publicering av protokoll
publicerade känsliga personuppgifter om en enskild
individ på kommunens webbplats. Bristerna rörde de
grundläggande principerna, behandling av känsliga
personuppgifter och avsaknad av rättslig grund
(sanktionsavgift 120 tkr). Ett annat fall rörde forskare
som skickat känsliga forskningsuppgifter över okrypterad
mail och lagrat ett antal förundersökningsprotokoll
med känsliga uppgifter, som ingick i forskningen,
i en molntjänst. Bristerna var hänförliga till de
grundläggande principerna, bristande säkerhet och
bristande personuppgiftshantering (sanktionsavgift
4 mkr). Ytterligare ett fall rörde incidenter i fem olika
delsystem i en skolplattform. Brister hade funnits över
längre tid och även känsliga och integritetskänsliga
uppgifter, exempelvis uppgifter om skyddad identitet,
hade förekommit. Bristerna avsåg de grundläggande
principerna, bristande säkerhet i plattformen samt
bristande konsekvensbedömning (sanktionsavgift 4 mkr).

103

Det ställs stora krav på att verksamheter anpassar
skyddet för de personuppgifter som behandlas utifrån
uppgifternas omfattning, karaktär och art och att de
löpande vidtar relevanta tekniska och organisatoriska
åtgärder för att säkerställa skyddet för uppgifterna.
Besluten visar också på behovet av att säkerställa att
medarbetare vet hur uppgifter får behandlas och följer
verksamhetens instruktioner.
Sju ärenden riktades mot fyra offentliga och tre privata
vårdgivare som inte uppfyllt kraven på att göra en
behovs- och riskanalys innan tilldelning av behörigheter
i deras respektive patientjournalsystem. Bristerna rörde
de grundläggande principerna och bristande säkerhet
genom avsaknad av den organisatoriska åtgärden
att utföra en behovs- och riskanalys innan tilldelning
av behörigheter. Totalt omfattade granskningen åtta
vårdgivare. Ett ärende avslutades med ett föreläggande.
Sanktionsavgifterna uppgick för de privata vårdgivarna
till mellan 15 och 30 miljoner kronor och för de offentliga
vårdgivarna till mellan 2,5 och 4 miljoner kr.
Sammanfattningsvis kan konstateras att de övergripande
brister som framkommit i de svenska tillsynsärenden
som lett till sanktionsavgift speglar de generella brister
som tidigare uppmärksammats genom anmälda
personuppgiftsincidenter och inkomna klagomål.
Bristerna rör de grundläggande principerna, att man
saknar rättslig grund för behandlingen, att man inte
genomfört konsekvensanalys inför omfattande eller nya
behandlingar, att personuppgiftsincidenter inte anmälts
eller dokumenterats, att man inte har efterkommit
enskildas rättigheter, samt att det finns bristande
tekniska och organisatoriska säkerhetsåtgärder
som har medfört att personuppgifter inte har
tillförsäkrats ett tillräckligt skydd.

6.1.5 Iakttagelser utifrån meddelade
förhandssamråd
Ett förhandssamråd behöver genomföras om en
verksamhet har gjort en konsekvensbedömning och
därefter har vidtagit integritets- och säkerhetshöjande
åtgärder och fortfarande bedömer att risken för
enskildas integritet är hög.304 IMY har sedan den 25
maj 2018 respektive 1 augusti 2018 fått in begäran
om förhandssamråd som lett till yttrande i sak i ett
drygt 10-tal ärenden.

Flera ärenden har rört användning av kamera
och kamerateknik. Ett ärende rörde avläsning av
registreringsskyltar på fordon med fasta kameror för
automatisk kameraavläsning av registreringsnummer
på fordon på avgränsade platser för jämförelse med
uppgifter i myndighetens befintliga underrättelseregister
för brottsbekämpning. Vid en ”träff” skulle uppgifter
kommuniceras i realtid till berörda tjänstemän.
Inga uppgifter skulle lagras. Ett annat ärende rörde
förhandssamråd inför användningen av ny programvara
för ansiktsigenkänning som skulle samköras mot annat
register. De biometriska uppgifterna skulle enbart
behandlas inom en specifik del av verksamheten.
Ytterligare ett ärende rörde planerad användning av
bildanalysverktyg vid utredning av brott. Förhandssamråd
har också begärts inför en planerad pilotverksamhet
med biometrisk ansiktsverifiering vid yttre gräns som
innebar insamling av ansiktsbilder från flygpassagerare
på flygplatsen och jämförelse av dessa bilder mot
passagerares resehandling i syfte att kontrollera
resehandlingens äkthet och personens identitet.
IMY har generellt bedömt att det funnits berättigat
intresse av att behandla uppgifterna, men har lämnat
ett antal råd. De har bland annat rört behovet att beakta
den grundläggande principen om uppgiftsminimering,
behovet av att säkerställa tillräckliga tekniska och
organisatoriska åtgärder och att överväga om syftet
med behandlingen i vissa fall skulle kunna uppnås på
ett annat sätt, med mindre integritetsintrång, än med
stöd av den tänkta metoden. Råden har också avsett
att vidta ytterligare åtgärder för att begränsa intrånget
i den enskildes personliga integritet. Myndigheten har
också lämnat it-säkerhetsmässiga råd om exempelvis
åtkomstskydd, loggning och logguppföljning samt rutiner
för behörighetstilldelning. Råden har också omfattat
lagring och gallring samt rutiner för registervård.
Myndigheten har slutligen också lämnat råd rörande
nödvändigheten i att tillgodose de registrerades
rättigheter – rätt till information och rätt till rättelse med
mera. Betydelsen av att tydligt informera besökarna om
behandlingen och deras möjligheter att invända mot
behandlingen framhölls särskilt i ett ärende rörande
besökares rörelsemönster i butik.

304. Det är större krav på att genomföra förhandssamråd i brottsbekämpande verksamhet, genom att det i stället för ”hög” kvarvarande risk,
enbart krävs ”särskild risk” för intrång i den personliga integriteten för att
ett förhandssamråd ska behöva genomföras, 3 kap. 7 § brottsdatalagen.
104

IMY | Integritetsskyddsrapport 2020

I ett par fall har råden rört behovet av att tydliggöra
ansvarsfördelningen mellan olika aktörer i
samband med behandlingen.

6.2 Oron för hur
personuppgifter används ökar

Förhandssamråd har också omfattat användande av ett
verktyg för att följa beteendemönster på en dator och
särskilt en funktion för ansiktsigenkänning i samband
med examination på distans i syfte att säkerställa
studenters identitet. Då det bedömdes saknas lagstöd
för en sådan behandling lämnade IMY råd om att
undersöka mindre integritetskänsliga metoder för att
identifiera studenterna och att säkerställa att den lösning
som väljs inte innebär ett betydande intrång i den
personliga integriteten.

I den nationella integritetsrapporten 2019 riktades
en större undersökning till medborgare. IMY kunde
konstatera att dataskyddsförordningen var relativt
välkänd bland medborgarna, att det fanns en god
kunskap om att personuppgifter samlas in och
används, men att det fanns en lägre kännedom om hur
uppgifterna används. Detta leder till att drygt sju av tio
medborgare känner en viss eller stor oro för hur deras
personuppgifter används.

I samband med inspelning av telefonintervjuer i kvalitetsoch uppföljningssyfte har myndigheten lämnat råd som
handlar om att säkerställa att det finns rättslig grund för
behandlingen och att principen om uppgiftsminimering
beaktas genom att inte samla in fler uppgifter än vad
som är nödvändigt för att uppnå syftet. Även i detta
sammanhang har råd lämnats om tydlig information,
radering, samt åtkomstkontroll och behörighetsstyrning.
Sammanfattningsvis kan konstateras att det hittills har
varit frågan om förhållandevis få förhandssamråd som
hanterats av IMY sedan dataskyddsregleringen infördes
2018. Givet den snabba tekniska utvecklingen och att
kraven på konsekvensbedömning305 borde träffa ett
stort antal verksamheter, behandlingssituationer och
utvecklingsinitiativ som idag pågår, kan konstateras
att det sannolikt finns ett stort mörkertal kring såväl
konsekvensbedömningar som förhandssamråd.
Några av de tillsynsärenden som har avslutats visar
också på brister när det gäller konsekvensbedömning
och förhandssamråd.

Enligt undersökningen anser medborgare att finansiella
uppgifter och hälsoppgifter är särskilt känsliga och det
finns en uttalad och återkommande oro kring att använda
sitt bankkort på nätet. Även insamling av personuppgifter
för riktad reklam skapar oro. Förtroendet för olika
verksamheters hantering av personuppgifter varierar i
stor utsträckning. Störst förtroende har medborgarna för
personuppgiftshanteringen inom vård, myndigheter och
banker. Lägst förtroende åtnjuter appar, sociala medier
och sökmotorer.
Det finns demografiska skillnader i vilken kunskap
som finns, hur stor oro man har och hur man skyddar
sina personuppgifter. Vuxna personer i åldern upp till
39 år och högskole- och universitetsutbildade känner
i högre grad till dataskyddsförordningen, vad de har
för rättigheter och hur deras personuppgifter används.
Äldre, och personer med låg utbildning upplever sig
i större omfattning ha lägre kunskap om hur deras
personuppgifter används, och upplever även större oro.
Den del av befolkningen som använder internet sällan
eller inte alls utgörs i högre grad av äldre, personer
med lägre hushållsinkomst och utbildning, kvinnor samt
boende på landsbygden.
I rapporten Sjyst Data! anges också att ökad kunskap om
hur datadelning går till ökar villigheten att dela vissa data.
Det framkommer också att 59 procent av svenskarna är
negativa till företags insamling, men att de med högre
kunskap i högre utsträckning gör aktiva val för att till
exempel kunna surfa anonymt och samtidigt är mer
positiva till registrering. IMY:s undersökning tyder också
på att ökad kunskap medför att man i ökad utsträckning
anammar de nya rättigheter som dataskyddsförordningen
medfört. Bland personer i åldern 18–29 år har 22 procent
utnyttjat någon av rättigheterna i dataskyddsförordningen
jämfört med 16 procent i befolkningen som helhet.

305. Se närmare om konsekvensbedömning, bilaga 1.
IMY | Integritetsskyddsrapport 2020

105

En slutsats i rapporten Sjyst data! är att en ökad
trygghet – som kommer av vana, frekvent användning
och kunskap – tycks påverka hur positiv man är till att
dela med sig av sina data vilket sannolikt innebär att
internetanvändares inställning kan påverkas över tid
genom ökad kunskap och ökad användarvana.
I den senaste upplagan av Svenskarna och internet
framkommer att pandemin har haft effekt på
medborgarnas oro. Allt fler har jämfört med tidigare
mätningar uppgivit att de känner sig oroade över att få
sin integritet kränkt av storföretag på nätet, men också av
myndigheter. Känslan av att vara övervakad på nätet har
vuxit under pandemin. I rapporten konstateras också att
oron är betydligt högre för den digitala integriteten bland
dem i privat sektor jämfört med dem offentlig sektor.
Generellt är enligt rapporten män mer oroliga än kvinnor
över att få sin digitala integritet kränkt på nätet.306
Trots oron och en medvetenhet om att man behöver
värna sina personuppgifter delar många med sig
av sina personuppgifter. Detta brukar kallas för
integritetsparadoxen. Anledningen till att man delar
med sig av uppgifterna trots upplevd oro varierar, men
många gånger bedöms tillgången till den tjänst som
erbjuds vara så attraktiv att oron får stå tillbaka. Det
saknas i vissa fall också kunskap om hur man kan
skydda sina uppgifter. Alternativet blir då att antingen
dela sina uppgifter eller helt avstå från tjänsten. Den
nationella integritetsundersökningen visar att män och
personer i åldern 18-29 år är överrepresenterade bland
dem som ibland eller alltid gör aktiva val för att undvika
att surfvanor samlas in medan kvinnor och personer
i åldern 65-79 är överrepresenterade bland dem som
uppger att de ofta eller ibland helt avstår från att använda
en digital tjänst om de känner osäkerhet kring hur deras
personuppgifter kommer att hanteras.

6.3 Integritetsskyddet i
lagstiftningsprocessen –
vanliga remissynpunkter
IMY har de senaste åren årligen svarat på ett stort
antal remisser och delningar. Aktiviteten var särskilt
stor i samband med anpassningen av nationell rätt
till dataskyddsreformen, då all nationell reglering
som rör behandling av personuppgifter behövde
anpassas till förordningen och dataskyddslagen och
implementeringen av brottsdatadirektivet. Myndigheten
deltar även med experter i centrala statliga utredningar
där myndighetens sakkunskap är särskilt efterfrågad.
Därutöver konsulteras myndigheten ofta under hand i
statliga utredningar.
Lagstiftaren har en central roll i att beakta
integritetsskyddsaspekter i lagstiftningsarbetet. Detta
är särskilt centralt då det många gånger finns en stor
komplexitet i regelverken. Det kan vara ett komplext
samspel mellan
•

dataskyddsförordningen – som är primärt
regelverk när det gäller personuppgiftsbehandling,

•

dataskyddslagen – som kompletterar
dataskyddsförordningen och innehåller närmare
nationella föreskrifter, men är subsidiär i förhållande
till annan nationell reglering,

•

brottsdatalagen och särskilda
registerförfattningar på det
brottsbekämpande området – som gäller för
brottsbekämpande verksamhet,

•

sektorspecifika unionsrättsakter – som ofta har
ett begränsat sektorsperspektiv och många gånger
förhandlas inom det departement som ansvarar för
respektive sakfråga och som genomförs genom
nationella bestämmelser,

•

sektorsspecifika regelverk – som kompletterar
dataskyddsförordningen och tas fram inom ansvarigt
departement där sakfrågan står i fokus,

•

eventuella kollektivavtal – som reglerar
förhållandena mellan arbetsmarknadens parter och
som också kompletterar dataskyddsförordningen i de
delar som rör dataskydd samt

•

offentlighets- och sekretesslagen – som ibland
medför hinder mot att uppgifter lämnas ut till annan
part om sekretessbrytande bestämmelser saknas
(även om ändamålen i och för sig skulle medge att
utlämnande sker).

306. Internetstiftelsen; Svenskarna och Internet 2020, internetstiftelsen-svenskarna-och-internet-2020.pdf.
106

IMY | Integritetsskyddsrapport 2020

En av de mest centrala och mest frekvent återkommande
remissynpunkterna från IMY har rört behovet av att i
lagstiftningsarbetet göra en integritetsskyddsanalys.
Myndigheten har återkommande också angett att
lagstiftaren med fördel kan göra en konsekvensanalys
avseende dataskydd i syfte att identifiera risker och, vid
behov, införa lämpliga skyddsåtgärder i lagstiftningen
i syfte att minska riskerna och säkerställa de enskilda
individers grundläggande rättigheter.

6.3.1.1 En integritetsskyddsanalys bör
genomföras vid lagstiftning
En väl genomarbetad lagstiftningsprodukt som
har tagit ställning till integritetsskyddsaspekterna
förenklar i många fall för företag myndigheter och
andra organisationer som i nästa steg ska tillämpa
lagstiftningen och minskar risken för tolkningsproblem.307
Vanligen genomförs någon form av analys inom
ramen för utredningsarbetet. Behoven är ofta väl
beskrivna, medan integritetsriskerna kan vara mindre
ingående berörda. Ofta saknas själva analysen
av hur integritetsintrånget, efter att relevanta
säkerhets- och skyddsåtgärder har föreslagits som
begränsar intrånget, bedöms stå i proportion till
behoven. En analys är en förutsättning för att en
relevant proportionalitetsbedömning ska kunna
genomföras. Analysen behöver därför vanligen
fördjupas i lagstiftningsärenden där frågor om
personuppgiftsbehandling aktualiseras. Saknas analysen
i lagstiftningsarbetet riskerar regelverket ytterst att inte
uppfylla kraven enligt regeringsformen och EU-rätten.
Vid genomförandet av en integritetsskyddsanalys
behöver en kartläggning göras av bland annat vilken
personuppgiftsbehandling som ska genomföras,
av vem och vilka aktörer som kommer att vara
personuppgiftsansvariga. Det är också centralt att
fastställa och tydliggöra ändamålen med behandlingen,
eftersom ändamålen utgör ramen för vilken behandling
som kan anses nödvändig.

307. Ett intrång i enskildas privata sfär som innefattar behandling av
personuppgifter måste uppfylla kraven i regeringsformen, Europakonventionen och EU:s rättighetsstadga samt bestämmelserna i EU:s dataskyddsreglering. För att uppfylla kraven i ett konkret lagstiftningsärende
krävs att det intrång som sker i den enskildes privata sfär är nödvändigt,
befogat och inte större än nödvändigt. Intrånget ska mötas av integritetshöjande bestämmelser till förmån för den enskilde. En följd av denna
reglering är bland annat att lagstiftaren har att tydligt redovisa vilka
avvägningar som gjorts vid proportionalitetsbedömningen.
IMY | Integritetsskyddsrapport 2020

En integritetsskyddsanalys syftar till att svara på
frågan om intrånget i den personliga integriteten är
proportionerligt i förhållande till det man avser att uppnå
med den föreslagna personuppgiftsbehandlingen.
I det ingår att bedöma om behandlingen av
personuppgifter är:
•

nödvändig utifrån de avsedda ändamålen
med behandlingen,

•

om det finns alternativa vägar att nå samma resultat
men som är mindre integritetskänsliga och

•

om det finns integritetshöjande bestämmelser
(skyddsåtgärder) som kan behövas för att de
grundläggande principerna i dataskyddsförordningen
ska uppfyllas och åtgärder för att uppfylla
bestämmelserna om inbyggt dataskydd och
dataskydd som standard.

Exempel på lämpliga skyddsåtgärder kan vara
bestämmelser för att begränsa insamlingen och
spridningen av uppgifterna, preciserade gallringsregler
samt krav på säkerhetsåtgärder såsom kryptering
vid överföring via öppet nät och stark autentisering
för åtkomst till känsliga personuppgifter och uppgifter
om lagöverträdelser. Även sekretess till skydd för den
enskilde används ofta som integritetshöjande åtgärd.

6.3.1.2 Även en konsekvensbedömning kan
lämpligen genomföras i lagstiftningsarbetet
I dataskyddsförordningen finns bestämmelser
om att den personuppgiftsansvarige ska göra en
konsekvensbedömning innan särskilt riskfyllda
behandlingar påbörjas.308 Integritetskommittén föreslog
att man även borde införa ett krav i kommittéförordningen
på redogörelse av integritetskonsekvenser om förslagen
i ett betänkande innebär ett betydande intrång i den
personliga integriteten.309 Något sådant krav har
ännu inte genomförts.

308. Se bilaga 1 till rapporten för en närmare beskrivning av kraven på
konsekvensbedömning.
309. Regleringen i 2 kap. 6 § andra stycket regeringsformen ger skydd
mot betydande intrång i den personliga integriteten, om det sker utan
samtycke och innebär övervakning eller kartläggning av den enskildes
personliga förhållanden.
107

En konsekvensbedömning i ett lagstiftningsärende
gör kommande tillämpning mer förutsägbar. Detta är
särskilt välkommet när det gäller behandlingar som är
nödvändiga för att fullgöra en rättslig förpliktelse, utföra
en uppgift av allmänt intresse eller som ett led i den
personuppgiftsansvariges myndighetsutövning.310 Har
en konsekvensbedömning gjorts i lagstiftningsärendet
behöver en förnyad konsekvensbedömning
inte heller göras av de verksamheter som
ska behandla personuppgifter.311
Sammanfattningsvis kan konstateras att
integritetsanalyser och konsekvensbedömningar
avseende dataskydd har betydelse för att säkerställa
en väl avvägd lagstiftning som uppfyller kraven i
regeringsformen, europakonventionen och EU-rätten,
men också för att underlätta tillämpningen. I den mån
lagstiftning som rör behandling av personuppgifter inte
tillräckligt tydligt uttalar för vilket ändamål uppgifter får
behandlas riskerar verksamheterna att sakna lagstöd för
sina personuppgiftsbehandlingar.
Alltmer djuplodande integritetsanalyser syns allt
oftare i lagstiftningsprodukterna vilket är positivt. Men
här finns mer att göra och sannolikt behövs stöd till
kommittéväsendet och övriga lagstiftningskedjan för
att stärka lagstiftningsprocessen både när det gäller
integritetsanalyser och konsekvensbedömningar, men
också för att komplettera dataskyddsförordningen i
den utsträckning det behövs för att verksamheter ska
kunna bedriva sin verksamhet på ett ändamålsenligt
sätt och i enlighet med dataskyddsreglerna. Bland
annat kan ställas krav på en integritetsanalys redan vid
utformningen av kommittédirektiv.

6.4 Sammanfattning och
slutsatser om hur bra
integritetsskyddet är idag
Utifrån de underlag som har redovisats ovan kan
sammanfattningsvis konstateras att medborgarnas
oro för hur deras personuppgifter hanteras ökar.
Genomförda tillsyner, inkomna klagomål och rapporter
om personuppgiftsincidenter bekräftar att oron kan
vara befogad. IMY:s bedömning är sammanfattningsvis
att det fortfarande finns omfattande brister som rör
grundläggande faktorer när det gäller data- och
integritetsskydd. Granskade verksamheter har generellt
haft utmaningar i att uppfylla de grundläggande
principerna och har ibland saknat rättslig grund för sina
behandlingar. De har inte haft tillräcklig säkerhet för sina
uppgifter och har i vissa fall inte heller implementerat
rutiner och processer och utbildat medarbetarna för
att de ska kunna bidra till att upprätthålla skyddet för
uppgiftssamlingarna. En förklaring kan vara att det
är en konsekvens av att kunskapen om integritetsoch dataskyddsfrågorna är begränsad till få och att
verksamheterna inte arbetar med dataskyddsfrågor
på det systematiska sätt som är en förutsättning för att
kunna säkerställa ett adekvat skydd för uppgifterna.
En förklaring kan också vara att de ökade kraven
på verksamheterna har införts stegvis och att
efterlevnaden av dataskyddsreglerna tidigare till delar
har brustit. Det innebär att den digitala utvecklingen när
dataskyddsförordningen började tillämpas redan hade
kommit långt och att affärsmodeller, avtal och processer
inte med enkelhet har kunnat ställas om för att uppfylla
samtliga krav enligt förordningen. Integritetsfrågorna
riskerar då att bli en fråga om att försöka lägga på ett
raster med integritetsskydd, lappa där det går och släcka
bränder när de uppstår.
Detta understryker vikten av att verksamheterna arbetar
systematiskt med frågorna, att verksamheten anpassas
i grunden och att integritetsperspektivet finns med
och byggs in i verksamhetssystem och affärsmodeller
från början. Särskilt viktigt är detta perspektiv i unga
branscher där innovationer testas och en snabb
utveckling sker. Saknas integritetsperspektivet från
början är det en svår och kostsam process att läka brister
i efterhand. Ytterst utsätts medborgarna för risker för sina
grundläggande fri- och rättigheter.

310. Se artikel 6.1 (c) resp. (e) dataskyddsförordningen. Av relevans
i lagstiftningssammanhang är även artikel 6.2, 6.3 och skäl 41 i dataskyddsförordningen samt artikel 35.10 dataskyddsförordningen.
311. Artikel 35.10 dataskyddsförordningen.
108

Även kommittéväsendet och lagstiftaren har en viktig
roll i att säkerställa att lagstiftningsprodukterna håller
hög kvalitet där integritetsskyddsanalysen är ett
viktigt instrument för att säkerställa att lagstiftningen
är proportionerlig. Genomförs konsekvensanalyser
i samband med lagstiftningsåtgärder kan
integritetshöjande åtgärder genomföras redan i
lagstiftningssammanhanget, vilket många gånger bidrar
till en korrekt och rättssäker tillämpning.

IMY | Integritetsskyddsrapport 2020

7. Aktuell forskning
om ny teknik och
integritetsskydd
I det här avslutande kapitlet beskriver
vi några olika svenska undersökningar
och forskningsinitiativ som tar sikte
på utvecklingen av ny teknik och
integritetsskydd.

IMY | Integritetsskyddsrapport 2020

109

7.1 Några olika svenska
undersökningar och
forskningsinitiativ

Färsk svensk forskning har identifierat
flera riskområden när det gäller personlig
integritet, bland annat när det gäller AI.
Men i den akademiska världen finns
också ett antal pågående projekt och
initiativ som på olika sätt syftar till att höja
integritetsskyddet.

Vid en genomgång framkommer att det i forskningen
identifieras flera riskområden när det gäller
integritetsskydd. En del av forskningen syftar till att
möta dessa, bland annat genom att undersöka hur
medborgarnas rättigheter kan tillgodoses, lämna
förslag på hur verksamheterna kan ta sitt ansvar för
integritetsskyddet, eller på annat sätt bidra till att lösa en
del av de integritetsrisker som uppmärksammats. Några
sådana forskningsinitiativ lyfts fram i det följande.312

Ett område som flera lärosäten forskar
om är transparens och nya verktyg för att
öka användarnas kunskap om och kontroll
över vilka personuppgifter som samlas in
och används – av vem, på vilket sätt samt
eventuella konsekvenser av användningen.

Avsnittet syftar till att ge exempel på olika sätt
som forskning och utveckling bidrar till ett tryggt
informationssamhälle. Det förtjänar dock att
understrykas att IMY inte gjort någon bedömning av de
olika undersökningar och studier som beskrivs.

Integritet vid användning av appar har stått i
fokus i flera studier och rapporter.

7.1.1 Skapa förtroende och tillit - genom
bland annat verktyg för transparens och
certifiering

När det gäller inbyggt dataskydd och
dataskydd som standard har forskare
arbetat fram onlineutbildningar i dataskydd,
bland annat en med särskild inriktning mot
inbyggt dataskydd.
Forskning pågår också för att utveckla
säkra molntjänster och appar. Målet är
att i en molnlösning kunna erbjuda säker
analys av känsliga data som till exempel
patientuppgifter.
Flera pågående forskningsprojekt syftar
till att höja säkerheten i Internet of things,
IoT. Det handlar bland annat om att höja
integritetsskyddet för IoT i hemmet
och ge individer större kontroll över de
uppkopplade enheterna.
Det akademiska intresset för AI är stort.
En kartläggning från 2019 uppskattade
antalet forskningsmiljöer i Sverige
som fokuserar på AI till närmare 40.
Identifierade problemområden med AI som
forskningen menar behöver hanteras ur
ett integritetsperspektiv handlar om risken
för partisk AI och missbruk men också att
säkerställa ansvarsfrågor och transparens.

110

Det pågår idag ett antal undersökningar och
forskningsinitiativ inom digitalisering och ny teknik samt
inom integritets- och dataskyddsområdet. Forskning är
efterfrågad och bidrar till lärande och kunskapshöjning,
ger förslag på nya lösningar och pekar ibland också på
områden som behöver fördjupad genomlysning.

Ett område som flera lärosäten forskar om är
transparens. Flera initiativ tillhandahåller verktyg för
transparens i syfte att öka användarnas kunskap om
och kontroll över vilka personuppgifter som samlas in
och används – av vem, på vilket sätt samt eventuella
konsekvenser av användningen.
Ett forskningsinitiativ föreslår en ”katalog” av
designriktlinjer som kan ligga till grund för hur information
kan utformas för att möta individuella användares
behov. Förslag lämnas också på utformning av ett
integritetsmeddelande som kan användas för att
informera användare om incidenter.313 Ett annat syftar till
att ge kunskap och kontroll om insamlad data och dess
användning genom till exempel modeller som beräknar
hur integritetsvänliga appar är, eller genom appar som
redovisar vilka personuppgifter företag som stora sociala
medieaktörer, till exempel Facebook, använder sig av.
Forskare i den här gruppen har tagit fram två appar
som kan hjälpa privatpersoner att se vilken personlig
data företag använder sig av och verkar för att utveckla
verktygen ytterligare.314

312. Sammanställningen gör inte anspråk på att vara heltäckande,
utan ger endast en bild av forskningsresultat som har kommit från olika
lärosäten. Karlstad, Lund och Malmö universitet synes vara några av
de som har kommit längst i sin forskning inom områden som berör
integritets- och dataskydd.
313. P. Murmann, Towards Usable Transparency via Individualisation,
Karlstads universitet, 2019
314. Projektet drivs inom ramen för Privacy Flag och avser, med
avstamp i dataskyddsförordningen, stärka skyddet för fysiska personer
vid behandling av personuppgifter inom EU. A. Stålbröst, A. Padyab, Ta
reda på hur företag använder data du delar. Luleå tekniska universitet,
2018.
IMY | Integritetsskyddsrapport 2020

Digitaliseringen av handeln gör den mer effektiv och
ökar tillväxten. Samtidigt känner konsumenter en oro
över bristande transparens, vilket kan skada den tillit
mellan handlare och kund som är central i en fungerande
marknad. En studie har visat att många konsumenter
upplever en bristande kontroll över sina data och att
svenska handlare kan göra mer för att stärka kundernas
förtroende. Projektet syftar till att bättre förstå relationen
mellan tillit och transparens när det gäller kommersiell
insamling av konsumenters data.315
Den tidigare nämnda rapporten Sjyst data! syftar till att
lösa en del av konflikten mellan ökad dataanvändning
och bevarad personlig integritet och till att skapa
ökat förtroende och tillit hos användarna genom en
integritetscertifiering vid datainsamling. En sjyst datacertifiering visar att man följer gällande lagar och regler,
men också att man tar hänsyn till etiska principer och
värnar användarens personliga integritet. Certifieringen
skulle kunna användas i stället för, eller parallellt med,
andra mekanismer enligt dataskyddsförordningen som
syftar till att visa att förordningen följs.316

7.1.2 Integritet vid användning av
mobilappar
Ett forskningsprojekt visar att information om en persons
mobilappar skapar ett unikt digitalt fingeravtryck. I en
population på 3,5 miljoner användare var 99,7 procent
unika i vilka appar de använde. Möjligheten att få fram
sådana digitala fingeravtryck väcker därför frågan om hur
en persons integritet ska skyddas.
Forskningen visade att det endast krävdes fyra appar
från en mobilanvändare, valda efter popularitetsrankning,
för att kunna identifiera över 90 procent av användarna
via ett digitalt fingeravtryck. För 10 procent krävdes fler
appar för att det digitala fingeravtrycket skulle skapas.
Via det digitala fingeravtrycket kunde man avgöra en
persons ålder, kön, religion och sexuella läggning. Det
som tidigare betraktades som statistik utgör därför
enligt forskarna idag mycket känslig information,
eftersom en individs identitet kan avslöjas och utnyttjas,
till exempel i ovälkomna reklamsammanhang eller
påverkanskampanjer. Det kan också vara frågan om
mer allvarliga missbruk. Som exempel anges Trumps
kampanjorganisations köp av Cambridge Analyticas

315. S. Larsson (projektledare), Tillitsbaserad personuppgiftshantering
i den digitala ekonomin. Lunds universitet, 2020.
316. Vinnova/RISE Sjyst data! – Slutrapport november 2019. Vinnova
Utmaningsdriven Innovation (UDI), Steg 2.
IMY | Integritetsskyddsrapport 2020

tjänster i samband med valet 2016. Företaget
använde Facebookdata för att profilera och rikta
meddelanden till 87 miljoner personer människor. De
använde en psykologisk modell för profilering. Enligt
forskningen kan digitala app-fingeravtryck profilera på
samma sätt. Forskningen pekar också ut risker med
tekniken i samband med till exempel utpressning och
identitetsstöld. För att användningen av appar och
de möjligheter de ger ska kunna vara till stor hjälp i
samhället behövs enligt forskarna etiska riktlinjer för
designers och app-utvecklare som tar hänsyn till både
teknik, integritet och etik.317
Appar har blivit en viktig del i våra liv. För att fungera
registrerar de många gånger var vi är, vad vi säger
och vad vi gör. Forskning visar att införandet av
dataskyddsförordningen har haft en positiv inverkan
på appars beteende och att de nu har mindre tillgång
till data. Men det konstateras också att många appar
fortfarande har åtkomst till fler funktioner än vad som
beskrivs i integritetspolicyn och än vad de behöver
för att fungera. Av undersökta Android-appar fanns
det exempel på appar som registrerade användarens
aktivitet och skickade informationen till olika servrar
vilket, enligt forskarna, kan leda till digital övervakning,
profilering och lösenordsfiske. Detta medför risker för
den personliga integriteten.318
Ett pågående forskningsprojekt undersöker användarnas
uppfattning om hur (fysisk) fingeravtrycksigenkänning
fungerar och varför. Forskningen visar på skillnaden
mellan att använda PIN-kod och fingeravtryck
vid inloggning. Studien visar bland annat att
självuppskattning av kunskap i datasäkerhet inte är en
bra indikator för respondenters faktiska förståelse för hur
säkra fingeravtryck är.319

317. H. Jonsson, From Signal to Social: Steps Towards Pervasive
Social Context. Lunds universitet, 2018. Se artikel: https://www.
forskning.se/2018/10/16/digitalt-fingeravtryck-hotar-din-integritet/.
318. L. Fritsch, M. Hatamian, N. Momen, artiklar: Did App Privacy
Improve After the GDPR?, Karlstads universitet. 2019. GDPR lyft för
appar, https://voister.se/artikel/2019/11/gdpr-lyft-for-appar/. Även A
Multilateral Privacy Impact Analysis Methos for Android Apps, 2019.
Ingår i: Privacy Technologies and Policy/[ed] M. Naldi, G. F. Italiano, K.
Rannenberg, M. Medina & A. Bourka, Cham: Springer, 2019, Vol. 11498,
sid. 87-106.
319. F. Faregar, J.S. Pettersson, S. Fisher-Hübnern, Fingerprint Recognition on Mobile Devices: Widely Deployed, Rarely Understood. Karlstad
universitet, 2018.
111

7.1.3 Användning av appar inom
AdTechsektorn

7.1.4 Akademin utvecklar
dataskyddsutbildningar

När vi rör oss i digitala miljöer, blir vi kontinuerligt följda
och profilerade. För AdTechsektorn, är tillgång till data
som vi lämnar i dessa miljöer av stor betydelse för att
kunna rikta specialdesignad marknadsföring till enskilda.

Kunskap om dataskyddsförordningen och hur
förordningen påverkar den egna verksamheten är
central för en effektiv implementering i verksamheterna.
Utvecklare och designers saknar ofta kunskap
om data- och integritetsskyddsfrågor och behöver
stöttning i att göra rätt i designsituationer. Genom ett
online-verktyg som utvecklats kan mjukvaruarkitekter
och utvecklare få stöd i att ta fram system som är
anpassade efter förordningen. Forskare vid Karlstads
universitet har arbetat fram breda onlineutbildningar i
dataskydd, bland annat en med särskilt inriktning mot
Privacy by Design, för professionella och universitetsoch högskolestudenter.322 Totalt finns fem separata
moduler i utbildningskonceptet,323 som utöver stöd vid
mjukvarudesign för utvecklare och designers, som
nämnts ovan, omfattar

Några av de risker som finns inom AdTechsektorn
har tidigare beskrivits i avsnittet om teknikutveckling
(avsnitt 5.4.3) . Där redovisas också norska
Forbrukerrådets rapport som drar slutsatsen att appar
samlar in stora mängder data och att AdTechsektorn
delar och behandlar data helt ”out of control”.320
En studie på temat dataekonomier visar hur den digitala
ekonomin under de senaste 25 åren har utvecklats mot
ett alltmer datadrivet ekosystem, djupt involverat i de
flesta aspekter av våra vardagsliv.321
Annonsfinansiering av riktad reklam tycks idag, enligt
rapporten, vara en central affärsmodell för webben, vilket
bidrar till insamling av stora mängder individrelaterad
data. Studien visar på komplexiteten i reklamprocessen
och konstaterar att de flesta webbplatsbesök medför att
en stor mängd tredjeparter samlar in data och spårar
besöket, om inte särskilda åtgärder tagits av besökaren
för att förhindra detta.
Användare och konsumenter är enligt rapporten i
varierande grad medvetna om datainsamlingen, Ofta
finns ett grundläggande antagande om att ens data
kommer användas för riktad reklam, men i övrigt finns låg
grad av transparens vad gäller tredjepartsaktörer och vad
datan används till. Medgivandet till datainsamling tycks
ofta vara oinformerat, vilket indikerar att regleringen
kring kakor och informerat samtycke inte fungerar.
Tredjepartsproblematiken och datahandlande marknader
utgör, både från ett individ- och ett företagsperspektiv ,
en icke-transparent praktik. Konsumenters informerade
valfrihet är därigenom undergrävd.
En av slutsatserna i rapporten är att mycket talar för att
dataekonomier och kommersiella plattformsaktörers
dominans föranleder ett ökat samverkansbehov mellan
tillsynsmyndigheter som IMY, Konsumentverket och
Konkurrensverket och att dessa behöver säkerställa
att de har erforderlig kompetens och effektiva
tillsynsmetoder för att kunna granska aktörerna
på AdTech-marknaden.

320. Forbrukerrådet Out of control. How consumers are exploited by the
online advertising industry, 2020.
321. S. Larsson, på uppdrag av Konkurrensverket,
uppdragsforskningsrapport 2020:4 Dataekonomier – Om plattformar,
tredjepartsaktörer och behovet av transparens på digitala marknader.
I rapporten framhålls att där tidigare i huvudsak konsumenträtt och
integritetsfrågorna stått i fokus, har konkurrensfrågorna fått ett allt större
fokus på området, i takt med att vissa av digitaliseringens datadrivna
aktörer erhållit en nästan infrastrukturell marknadsposition.
112

•

Introduktion i integritetsskydd och GDPR324
– utbildningen ger grundläggande kunskaper
och diskuterar typiska risksituationer i samband
med användning av molntjänster, IoT och Big
Data. I utbildningen presenteras åtgärder
som verksamheter måste vidta för att uppfylla
dataskyddsförordningens krav.

•

Integritetshöjande tekniker (Privacy Enhancing
Technologies, PET) – ger en introduktion till
säkerhets- och integritetshöjande mekanismer
och tekniker.

•

Integritetsdesign – introduktion till inbyggt
dataskydd och dataskydd som standard och
integritetsvänlig design. Utbildningen anger bland
annat hur en konsekvensanalys kan genomföras.

•

Strategiskt dataskyddsarbete (Privacy
Management) – anger att ett strategiskt
dataskyddsarbete är en kontinuerlig process för att
bedöma risker och konsekvenser i verksamheten.
Under utbildningen tillhandahålls bland annat en
modul för strategiskt dataskyddsarbete som en del i
verksamhetens organisatoriska åtgärder.

Det är vällovliga initiativ och utbildning kan bidra till en
djupare förståelse av olika aspekter av integritet och
informationssäkerhet i praktiken.

322. M. Colesky, K. Dementzou, L. Fritsch, S. Herold Helping Software
Architects Familiarize with the General Data Protection Regulation,
Karlstads universitet, 2019. D. Lynette, C. Marianthi Theocharidou, S.
Fisher-Hübner, L. Martucci, L. Fritsch, T. Pulls MOOC on Privacy by
Design and the GDPR.
323. S.Alfredsson, S. Fischer-Hübner, L. Fritsch, S. Herold, L. Iwaya,
L. Martucci, T. Pulls, A. Zuccato The Privacy by Design course team,
https://www.kau.se/en/cs/en/pbd.
324. Integritetsskyddslagstiftningen utgör också ett särskilt inslag i den
obligatoriska kursen i rättsinformatik på juristprogrammet på Stockholms
universitet.
IMY | Integritetsskyddsrapport 2020

7.1.5 Forskning för att utveckla säkra
molntjänster och appar
Ett europeiskt forskningsprojekt bedrivs i syfte att skapa
en ny plattform som möjliggör säker analys av data i
molnet. Den nya tjänsten syftar till att kunna erbjuda
en helt säker analys av känsliga data som till exempel
patientuppgifter. Förutom att plattformen ska möjliggöra
en säker analys av känsliga uppgifter, uppges den kunna
ge stora värden genom att kunna se större mönster
i stora datamängder utan att enskilda kan spåras.
Exempelvis skulle större telefonoperatörer, som idag
är strikt begränsade i vilken information de får använda
och hur, kunna analysera rörelser generellt och därmed
kunna kartlägga trender i rörelsemönster i samhället utan
att enskilda kan identifieras. Forskningen omfattar även
utveckling av ett verktyg som förklarar hur registrerades
uppgifter analyseras säkert och integritetsvänligt.325
Ett annat forskningsprojekt anger att en central faktor
för system som hanterar känslig information, till
exempel medicinsk data, är att de är säkra. I den mån
patienter inte har tillit till systemen kommer de inte
att lämna nödvändiga uppgifter för att en läkare ska
kunna göra en adekvat medicinsk bedömning. Trots
det anges att många av dagens mobila lösningar för
hälsodatainsamling saknar tillräckligt säkerhets- och
integritetsskydd. Ett samverkansprojekt mellan svenska
och brasilianska forskare har resulterat i framtagning
av en säker och integritetsskyddande app för mobil
insamling av hälsodata, där Privacy by Design och
by Default är viktiga komponenter. Designen är
anpassad för utvecklare med begränsade kunskaper i
integritetsskyddande system, i syfte att de löpande ska
kunna ansvara för att genomföra uppdateringar och
underhåll av systemet.326

7.1.6 Internet of things, IoT
Uppkopplade enheter i hemmet kan kontinuerligt samla
in och föra vidare data om de boendes dagliga aktiviteter.
Insamlingen kan omfatta mycket integritetskänslig
data. I ett pågående forskningsprojekt beskrivs i
problemformuleringen att en del av uppgifterna
tillhandahålls frivilligt av användarna, medan andra
data samlas in automatiskt av enheterna. I vissa fall
kan slutanvändare inte (enkelt) välja bort insamlingen
av data och många gånger ”begravs” samtycken för
insamling eller användning av data i integritetspolicyn
och accepteras omedvetet av användarna. Om en
användare upphör med att tillhandahålla informationen
upphör tjänsterna ibland att gälla. Genom att
identifiera och kartlägga de hot och integritetsrisker
som finns i system för uppkopplade enheter i
hemmet, kan nya system byggas som skyddar den
personliga integriteten. Forskningen syftar till att höja
integritetsskyddet och ge individerna större kontroll över
de uppkopplade enheterna.327
Ytterligare ett forskningsprojekt inom IoT bedrivs i syfte
att studera effekterna av sensorbaserad teknologi. Inom
forskningen studeras användning av sensorbaserad
teknik inom områden som tidigare varit huvudsakligen
analoga eller som använt sig av digital teknik som
inte varit sensorbaserad. Sensorbaserad teknik och
digital databehandlingsförmåga används allt oftare och
blir allt mer kraftfull. Det finns därför ett behov av att
undersöka etiska aspekter och sociala implikationer.
Genom att belysa detta i samband med strategier för
implementering avser projektet att skapa en brygga
mellan det praktiska och det akademiska och därigenom
generera ett värde för såväl akademi som praktiker när
det kommer till förståelsen för IoT.328
Ett av problemen med smarta enheter är att det går
att spåra personer och kartlägga deras aktiviteter.
Ofta behöver man lämna uppgifter som inte borde
vara av relevans för att få produkten att fungera. Ett
forskningsprojekt arbetar nu för att kartlägga problemen
i syfte att höja säkerheten för nästa generations
smarta enheter och miljöer. Projektet syftar till att höja
säkerheten för användarna med hjälp av den senaste
tekniken i identitetshanteringen. Användaren ska få
större kontroll genom att till exempel ha möjlighet att
interagera i ett sekretessvänligt läge. Projektet ska
resultera i en prototyp för olika komponenter som kan
säkra den personliga integriteten som medför pålitliga
smarta miljöer som ger människor kontroll och överblick
över sina enheter.329

325. S. Fischer-Hübner Säkrare användning av molntjänster med
avidentifiering, Karlstad universitet. Projektet avslutas 2022.
326. L. Horn Iwaya Engineering Privacy for Mobile Health Data Collection Systems in the Primary Care, Karlstad universitet, 2019.
IMY | Integritetsskyddsrapport 2020

327. J Bugeja, Smart connected homes: concepts, risks and
challenges. Lic.avh Malmö universitet. Forskningen påbörjad 2018.
328. V. Mähler Värdeskapande med internet of things. Umeå universiet.
Forskningsprojektet avses avslutas i oktober 2021.
329. Projekt SURPRISE Secure and Private Connectivity in Smart
Environment, Karlstads universitet. Projektet startade 2019 och ska
pågå i fem år.
113

7.1.7 Artificiell intelligens, AI
Just nu är det akademiska intresset för AI stort och
utveckling och forskning bedrivs på flera orter i Sverige,
och utomlands. Vinnova uppskattade 2019 antalet
forskningsmiljöer i Sverige som fokuserar på AI då
till närmare 40, men framhöll samtidigt att det är ett
snabbt växande område.330 2019 startade, som nämnts
tidigare, ett nationell samverkanscentrum benämnt AI
Sweden som genom samverkan och samlokalisering
ska accelerera innovation och forskning inom praktiskt
tillämpad AI. Vinnova är en av huvudfinansiärerna. Syftet
är att kraftsamla kring forskning och innovation inom AI.
Sannolikt kommer vi inom de kommande åren att se flera
resultat av detta samarbete.331
Den snabba utvecklingen inom AI innebär utmaningar
för integriteten, vilket kan skada tilliten till tekniken. I en
nyligen publicerad rapport presenterar fyra forskare såväl
problemområden som förslag till lösningar. Att AI och
den snabba utvecklingen inom maskininlärning kommer
med enorma löften är idag vedertaget. Men om dess
värden kommer att kunna realiseras på ett hållbart sätt
är enligt forskarna mer osäkert. Det beror bland annat
på att etiska, sociala och rättsliga dimensioner inte har
integrerats och testats tillräckligt i forskning, utformning
och implementering av AI-systemen. Detta riskerar att
leda till mindre tillförlitliga AI-applikationer och skada
tilliten till AI överlag.332
De fyra problemområden som forskarna identifierar
som nyckelområden för AI-teknologins fortsatta
framgångsrika utveckling är:
•

partiskhet/”bias”

•

ansvarsfrågor

•

missbruk och illvillig användning samt

•

transparens och förklarbarhet.

330. Vinnova rapport VR 2019:05 AI-miljöer i Sverige – En översikt över
miljöer som bidrar till utvecklingen av artificiell intelligens. I rapporten
anges att översikten inte är fullständig på grund av den snabba
förändringstakten inom området.
331. https://www.vinnova.se/m/artificiell-intelligens-ai/
332. S. Larsson, F. Heintz, L. Felländer-Tsai, A. Felländer AI-teknologin
måste gå att lita på, Lunds universitet, 2019.
114

Forskningsrapportens rekommendationer är att
regleringen behöver förtydligas; såväl etiska ramverk
som tolkning av rådande lagstiftning behöver stärkas och
tillsynsmyndigheterna behöver stimuleras och utbildas
för att kunna hålla jämna steg med utvecklingen. Man
behöver också satsa på tvärvetenskapliga perspektiv
(dels forskningsmässigt, till exempel inom teknik- och
samhällsvetenskap, samt medicin och humaniora, dels
samarbetsmässigt, där samarbeten behöver etableras
mellan akademi, industri och offentlig sektor) kring
tillämpad AI för att nå mer kunskaper om utmaningarna,
bland annat när det gäller bias, ansvarsfördelning och
vilken grad av transparens som är önskvärd/möjlig för
respektive kontext eller användning. Slutligen behöver
tilliten i samhället för AI stärkas. Tillitsfrågan är central
om de löften och värden AI kan medföra i sektorer som
handel (individualisering), finans (effektivisering) och
hälso- och sjukvård (ökad precision i diagnoser) ska
kunna realiseras.
Ytterligare en forskningsartikel beskriver vad AI kan
användas till, men tar också upp legala och normativa
risker och diskuterar olika förutsättningar för att tillit till
systemet och utvecklingen ska finnas.333
Också Sveriges konsumenter har gjort en undersökning
om AI där de konstaterar att den stora frågan inte är om
vi är för eller emot AI, utan om hur vi gemensamt kan
skapa AI-system som både konsumenter, företag och
myndigheter kan lita på.334
Några av de utmaningar som enligt Sveriges
Konsumenter finns med AI anges vara bristen på
transparens, vilket kan bero på allt från att företag inte vill
dela med sig av affärshemligheter, till att systemen utgör
”svarta lådor” vars logiska slutsatser är obegripliga för
människor. Sveriges konsumenter menar att transparens
är en förutsättning för att kunna avgöra om ett system
fyller sin funktion och gör det på ett rättvisande sätt.
Både konsumenter och tillsynsmyndigheter måste ges
insyn i de system som rullas ut och där systemen sköter
beslutsfattande i allt viktigare frågor. Konsumenter
bör under alla omständigheter få kunskap om att
automatiserat beslutsfattande används och vilka data
besluten baseras på.335 I de fall beslutet kan innebära
ekonomiska eller andra allvarliga konsekvenser bör de
kunna få en mer utförlig förklaring av systemets beslut.

333. S. Larsson The Socio-Legal Relevance of Artificial Intelligence,
Lunds universitet, 2019.
334. Sveriges konsumenters rapport AI, Artificiell intelligens.
Konsumentskydd för transparens & tillit, 2020.
335. Dataskyddsförordningen innehåller särskilda bestämmelser om
automatiserat beslutsfattande i artikel 15.1 h och artikel 22.
IMY | Integritetsskyddsrapport 2020

Tre områden som särskilt lyfts fram som riskområden
för diskriminering och osaklig särbehandling inom AI
enligt Sveriges Konsumenter rör personanpassade
försäkringspremier inom försäkringsbranschen
och personanpassade priser i övrigt, som
sannolikt förekommer i allt högre utsträckning, där
prisanpassningar baseras på om en konsument
till exempel är innehavare av en hemsida eller app
eller var de befinner sig när de handlar. Därutöver
är ett riskområde annonsmarknaden där reklam och
jobbannonser riktas till specifika målgrupper.
System för personanpassad marknadsföring är inte
isolerade till sociala medier utan används över hela
webben. I många fall riktar annonsörer (eller väljer att
inte rikta) budskap baserat på känsliga personuppgifter,
som trosuppfattning och sexuell läggning. Systemen
inkluderar dessutom ofta många typer av uppgifter, till
exempel om köphistorik, inkomst, geografisk plats och
personlighetsdrag. Kunskapen kan sedan användas för
att rikta reklam. Enligt Sveriges konsumenters rapport
hävdas att man inom Adtech-sektorn utlovar att man kan
skräddarsy reklam så att man når fram med sina budskap
vid specifika tidpunkter då konsumenter är särskilt
mottagliga för reklambudskap.336

7.1.8 Sammanfattning
Sammanfattningsvis kan konstateras att pågående
forskning och studier pekar på områden där särskilda
integritetsrisker finns och antingen bidrar till att öka
förståelsen för området och de risker som finns, eller
bidrar med förslag på lösningar för att integritetsskyddet
ska beaktas i utvecklingen av olika tjänster och
produkter. Områden där särskilda risker analyseras är
appar och dess tillämpning, särskilt annonsfinansierade
appar, där undersökningar särskilt pekar på den
omfattande spridning av uppgifter som apparna bidrar
till och svårigheterna för enskilda att ge ett informerat
samtycke till tjänsten. Det är också uppenbart att
appar bidrar till att enskilda förhållandevis enkelt kan
identifieras och övervakas.
Särskilda risker för en omfattande datainsamling och för
övervakning och kartläggning av enskilda lyfts fram när
det gäller utvecklingen av IoT. Detsamma gäller för den
snabba utvecklingen som idag sker inom AI, där särskilda
risker finns för att AI utvecklas utifrån förutsättningar
som riskerar att leda till diskriminering eller på annat sätt
oönskade resultat. Ett särskilt riskområde är här kopplat
till automatiskt beslutsfattande.

Ett riskområde som utvecklare av AI-system uppmanas
undvika eller kompensera för enligt Sveriges
konsumenter rör endimensionella mål. Trots fokus på
intelligens och automatisering följer AI-system i grunden
instruktioner som är upp till människor att definiera. Är
incitamenten felaktiga, och till exempel enbart utgår
från att optimera vinst, kan det snedvrida inlärningen.
Bristfälliga data under upplärningen utgör ytterligare ett
riskområde. Om människor tidigare har diskriminerat
konsumenter baserat på exempelvis kön eller etnisk
bakgrund är risken stor att AI-systemet lär sig samma
beteende. Proxyegenskaper är ett tredjeriskområde.
Egenskaper kön, etnicitet och sexuell läggning korrelerar
ofta med andra uppgifter om en person; etnicitet
kan till exempel korrelera med postnummer, medan
kön kan korrelera med inköp av vissa produkter. AIsystemet kan därmed programmeras på ett sätt som
leder till diskriminering.

336. Direktmarknadsföring anses vara en fråga som medborgare bör
ha särskild förfoganderätt över och det finns särskilda bestämmelser
om att man ska ha rätt att tacka nej till direktreklam (rätten att göra
invändningar, artikel 21.2 dataskyddsförordningen). För de verksamheter
som bygger sin verksamhet på samtycken från enskilda är det här viktigt
att arbeta med transparens och utifrån förutsättningen att enskilda alltid
har rätt att när som helst återkalla samtycket. Dennes personuppgifter
får då inte längre behandlas (artikel 6.1 (a), samt artikel 7–8 dataskyddsförordningen).
IMY | Integritetsskyddsrapport 2020

115

116

IMY | Integritetsskyddsrapport 2020

Bilaga 1 –
sammanfattning
av centrala regler i
dataskyddsförordningen
I denna bilaga beskrivs några av de
förändringar som har införts genom
dataskyddsreformen och som kortfattat har
berörts i rapporten.

IMY | Integritetsskyddsrapport 2020

117

Enskildas rättigheter har
stärkts
Enskildas rättigheter har stärkts genom införandet av
förordningen. I avsnitt 3 och 4 i förordningen behandlas
de rättigheter som verksamheter måste tillförsäkra
enskilda vid behandling av deras uppgifter.337 Det handlar
om att enskilda ska ha rätt till insyn och kontroll över sina
personuppgifter genom att få

rätt att göra invändningar
•

rätt att göra invändningar om personuppgifter
behandlas med stöd av en intresseavvägning
eller ett allmänt intresse (inklusive profilering) –
personuppgifterna får då inte längre behandlas om
inte personuppgiftsansvarige kan påvisa avgörande
berättigande skäl som väger tyngre än den enskildes
intressen, för att fortsätta behandlingen

•

rätt att invända om personuppgifter behandlas för
direktmarknadsföring, inklusive mot profilering i
den utsträckning profileringen har samband med
direktmarknadsföring

rätt till information och tillgång
•

klar och tydlig information, samt klara och tydliga
villkor för hur man som enskild ska kunna utöva sina
rättigheter – den enskilde ska få relevant information i
klar och tydlig, begriplig och lättillgänglig form

•

viss information om uppgifter har samlats in från den
enskilde själv, annan information om uppgifter har
samlats in från annan; ändamålen med behandlingen
och den rättsliga grunden ska alltid anges

•

information om och bekräftelse på om
personuppgifter om en själv behandlas

rätt till rättelse, radering, begränsning och överföring
•

rätt att få uppgifter rättade

•

rätt att få uppgifter raderade (rätten att bli bortglömd)

•

rätt att begränsa behandlingen

•

rätt till så kallad dataportabilitet, det vill säga att få ut
de personuppgifter som rör en själv för att kunna föra
över dem till en annan aktör

337. Artikel 12–22 dataskyddsförordningen.
118

begränsning av automatiserade beslut
•

rätt att inte bli föremål för ett beslut som enbart
grundas på automatiserad behandling, inbegripet
profilering, som har rättsliga följder för den enskilde
eller på liknande sätt i betydande grad påverkar
honom eller henne.

Dataskyddsförordningen anger rättigheter för enskilda
som ska gälla i alla medlemsstater, bland annat ska
enskilda, utöver de rättigheter som särskilt pekas ut,
ha rätt att lämna in klagomål till tillsynsmyndigheten.
De ska också ha möjlighet att kunna klaga på beslut
från dataskyddsmyndigheten, processa mot en
personuppgiftsansvarig i nationell domstol och ha rätt till
skadestånd för skada som uppstått genom överträdelser
av dataskyddsförordningen.338
Den enskildes rättigheter är långtgående och förutsätter
att den som hanterar personuppgifter har ordning och
reda och kan härleda personuppgifter som kan kopplas
till en viss individ samt också rutiner och processer för
att ge enskilda den insyn och kontroll över sina uppgifter
de har rätt till.

338. Artikel 77–82. Rätten till skadestånd behandlas bland annat i
avhandlingen Integritet och skadestånd. Om skyddet för personuppgifter
och privatliv i svensk rätt; Ak. avh. 2020, Uppsala universitet.
IMY | Integritetsskyddsrapport 2020

Kraven på verksamheter som
behandlar personuppgifter
har ökat
Som huvudregel är det den som hanterar enskildas
uppgifter som har att visa att den enskildes rättigheter är
tillgodosedda vid en eventuell granskning.

Begreppen behandling och
personuppgift är centrala i regelverket
När en verksamhet behandlar personuppgifter aktiveras
ett stort ansvar och en rad skyldigheter.339 Begreppet
behandling definieras i dataskyddsförordningen.
IMY har i vägledning till företag, myndigheter
och andra organisationer definierat begreppet
personuppgiftsbehandling genom att exemplifiera en
serie av åtgärder som behandlingen kan innebära.340
En behandling av personuppgifter är varje åtgärd eller
serie av åtgärder som vidtas i fråga om personuppgifter,
vare sig det sker på automatisk väg eller inte, till exempel
insamling, registrering, organisering, lagring, bearbetning
eller ändring, återvinning, inhämtande, användning,
utlämnande genom översändande, spridning eller annat
tillhandahållande av uppgifter, sammanställning eller
samkörning, blockering, utplåning eller förstöring
Med personuppgift avses en uppgift som direkt eller
indirekt identifierar en fysisk person, särskilt med
hänvisning till en identifierare som ett namn, ett
identifikationsnummer, en lokaliseringsuppgift eller
online-identifikatorer eller en eller flera faktorer som är
specifika för den fysiska personens fysiska, fysiologiska,
genetiska, psykiska, ekonomiska, kulturella eller
sociala identitet. Genom den stora omfattningen av
potentiella identifierare är det tydligt att behandling av
personuppgifter omfattar en stor mängd ageranden.341

339. Artikel 4 (2) dataskyddsförordningen.
340. Den fullständiga definitionen av behandling framgår av artikel 4
(2) i dataskyddsförordningen: en åtgärd eller kombination av åtgärder
beträffande personuppgifter eller uppsättningar av personuppgifter,
oberoende av om de utförs automatiserat eller ej, såsom insamling,
registrering, organisering, strukturering, lagring, bearbetning eller
ändring, framtagning, läsning, användning, utlämning genom
överföring, spridning eller tillhandahållande på annat sätt, justering eller
sammanförande, begränsning, radering eller förstöring. Definitionen
av personuppgifter framgår av artikel 4 (1): varje upplysning som
avser en identifierad eller identifierbar fysisk person (nedan kallad en
registrerad), varvid en identifierbarfysisk person är en person som direkt
eller indirekt kan identifieras särskilt med hänvisning till en identifierare
som ett namn, ett identifikationsnummer, en lokaliseringsuppgift eller
onlineidentifikatorer eller en eller flera faktorer som är specifika för
den fysiska personens fysiska, fysiologiska, genetiska, psykiska,
ekonomiska, kulturella eller sociala identitet.
341. Artikel 4 (1) dataskyddsförordningen.
IMY | Integritetsskyddsrapport 2020

Grundläggande principer behöver
beaktas vid all hantering av
personuppgifter
Förordningen ställer ökade krav på den som behandlar
personuppgifter. Kraven på en personuppgiftsansvarig
är bland annat att man vid behandling av personuppgifter
följer de grundläggande principerna:342
laglighet, korrekthet och öppenhet – uppgifterna
ska behandlas på ett lagligt, korrekt och öppet sätt i
förhållande till den registrerade
ändamålsbegränsning – uppgifter ska samlas in för
särskilda, uttryckligt angivna och berättigade ändamål
och inte senare behandlas på ett sätt som är oförenligt
med dessa ändamål (den så kallade finalitetsprincipen)343
uppgiftsminimering – uppgifter ska vara adekvata,
relevanta och inte för omfattande i förhållande till de
ändamål för vilka de behandlas
korrekthet – uppgifter ska vara korrekta och om
nödvändigt uppdaterade. Alla rimliga åtgärder måste
vidtas för att säkerställa att personuppgifter som
är felaktiga i förhållande till de ändamål för vilka de
behandlas raderas eller rättas utan dröjsmål
lagringsminimering 344 – uppgifter får inte förvaras i en
form som möjliggör identifiering av den registrerade
under en längre tid än vad som är nödvändigt för de
ändamål för vilka personuppgifterna behandlas.345
integritet och konfidentialitet – uppgifter ska behandlas
på ett sätt som säkerställer lämplig säkerhet – inbegripet
skydd mot obehörig eller otillåten behandling och mot
förlust, förstöring eller skada genom olyckshändelse
– med användning av lämpliga tekniska eller
organisatoriska åtgärder.
Därutöver anges principen om ansvarsskyldighet – den
personuppgiftsansvarige ska ansvara för och kunna visa
att de grundläggande principerna efterlevs.

342. Artikel 5.1 (a–f) dataskyddsförordningen.
343. Ytterligare behandling för arkivändamål av allmänt intresse, vetenskapliga eller historiska forskningsändamål eller statistiska ändamål i
enlighet med artikel 89.1 i förordningen anses inte vara oförenlig med de
ursprungliga ändamålen.
344. Principen om lagringsminimering gäller inte för bestämmelser som
anger att uppgifter ska sparas under vissa perioder i annan lagstiftning.
Exempelvis finns krav inom offentlig verksamhet på att uppgifter ska
sparas om det inte finns gallringsföreskrifter som medger att uppgifter får
gallras. Det finns också föreskrifter exempelvis i bokföringslagen om hur
länge bokföringsmaterial måste bevaras i bokföringssyfte.
345. Personuppgifter får lagras under längre perioder om de enbart
behandlas för arkivändamål av allmänt intresse, vetenskapliga eller
historiska forskningsändamål eller statistiska ändamål i enlighet med
artikel 89.1 i förordningen, under förutsättning att lämpliga tekniska och
organisatoriska åtgärder genomförs för att säkerställa den registrerades
rättigheter och friheter.
119

Rättsliga grunder som gör behandling
av personuppgifter tillåten

Krav på tillräckliga säkerhetsåtgärder
för att skydda personuppgifterna

En vanlig fråga och vanliga klagomål rör den rättsliga
grunden för att någon ska få hantera personuppgifter.
Enligt förordningen finns sex rättsliga grunder som
gör att personuppgiftsbehandlingen kan uppfylla
den grundläggande principen om legalitet. För den
personuppgiftsansvarige betyder det att denna har
att säkerställa att den personuppgiftsbehandling som
genomförs har stöd i någon av de rättsliga grunderna.
De rättsliga grunderna som kan utgöra rättsligt stöd för
behandlingen är

Dataskyddsreglerna innehåller också flera bestämmelser
om säkerhetsåtgärder. Den utökade användningen
av stora mängder personuppgifter har ökat kraven på
adekvat skydd för dessa. Regelverket adresserar frågan
på flera sätt.

samtycke – den registrerade har lämnat sitt samtycke
till att dennes personuppgifter behandlas för ett eller
flera specifika ändamål. Samtycket ska vara frivilligt
och uttryckligt och ska när som helst kunna återkallas.
Personuppgifterna får då inte längre behandlas.
Samtycke kan sällan användas av offentliga aktörer
eller i andra sammanhang där det råder en obalans i
maktförhållandet mellan den enskilde och den andra
parten, till exempel vid anställningsförhållanden
avtal – behandlingen är nödvändig för att fullgöra ett
avtal i vilket den registrerade är part eller för att vidta
åtgärder på begäran av den registrerade innan ett sådant
avtal ingås
rättslig förpliktelse – behandlingen är nödvändig
för att fullgöra en rättslig förpliktelse som åvilar den
personuppgiftsansvarige
vitalt intresse – behandlingen är nödvändig för att skydda
intressen som är av grundläggande betydelse för den
registrerade eller för en annan fysisk person
allmänt intresse – behandlingen är nödvändig för att
utföra en uppgift av allmänt intresse eller som ett led
i den personuppgiftsansvariges myndighetsutövning.
Grunden gäller framför allt i offentlig verksamhet men
används även när privata aktörer utför en uppgift av
allmänt intresse

Skyddet för den personliga integriteten är en
grundläggande princip – ansvar för integritet och
konfidentialitet – och krav på tillräcklig säkerhet –
hör, som har beskrivits, till en av de grundläggande
principerna i dataskyddsförordningen.346 Utgångspunkten
är att den personuppgiftsansvarige måste säkerställa
att åtgärder vidtas som leder till att uppgifterna ges
tillräckligt skydd mot obehörig eller otillåten behandling,
förlust, förstöring eller skada.
Den personuppgiftsansvarige har ett utpekat ansvar
att genomföra ett strategiskt och systematiskt
arbete kring hur personuppgifter får hanteras – den
personuppgiftsansvarige har ett utpekat ansvar för hur
personuppgifter hanteras i verksamheten. Det handlar
som nämnts om att anpassa verksamheten så att de
grundläggande principerna uppfylls och det finns stöd i
en rättslig grund. Detta förutsätter i grunden ett löpande
och systematiskt arbete med att säkerställa att de
personuppgifter som hanteras i verksamheten löpande
har tillräckligt skydd och att man har kontroll över vilka
uppgifter som hanteras i verksamheten, varför, på vilket
sätt och av vem.
Förordningen pekar på flera sätt ut ansvaret för
den personuppgiftsansvarige. Flera bestämmelser
pekar på vikten av att genomföra lämpliga tekniska
och organisatoriska åtgärder för att säkerställa och
kunna visa att behandlingen utförs i enlighet med
dataskyddsförordningen.347 Det är inte frågan om att
detta ska göras vid ett enstaka tillfälle utan ansvarig har
att se över och uppdatera åtgärderna vid behov.

intresseavvägning – behandlingen är nödvändig
för ändamål som rör den personuppgiftsansvariges
eller en tredje parts berättigade intressen, om inte
den registrerades intressen eller grundläggande
rättigheter och friheter väger tyngre och kräver skydd av
personuppgifter, särskilt när den registrerade är ett barn.
Intresseavvägning kan inte användas av myndigheter.
Grunderna kopplar som nämnts till den grundläggande
principen om laglighet – uppfyller man inte någon av
dem är den tilltänkta eller önskade behandlingen av
personuppgifter inte tillåten.

346. Artikel 5.1 (f) dataskyddsförordningen.
347. Utöver artikel 5.2 (ansvarsskyldigheten), artikel 24 dataskyddsförordningen.
120

IMY | Integritetsskyddsrapport 2020

Det finns krav på att bygga in dataskydd i de tekniska
och organisatoriska åtgärder som implementeras,
till exempel pseudonymisering (inbyggt dataskydd),
men också säkerställa att inställningar anpassas och
åtgärder vidtas för att tillgodose de grundläggande
principerna, exempelvis uppgiftsminimering (dataskydd
som standard). Framför allt ska åtgärderna säkerställa
att personuppgifter inte utan den enskildes medverkan
görs tillgängliga för ett obegränsat antal fysiska
personer.348 Åtgärder behöver övervägas både vid
fastställandet av hur behandlingen ska utföras och vid
själva behandlingen.

Vid bedömningen av lämplig säkerhetsnivå ska särskild
hänsyn tas till de risker som behandling medför, i
synnerhet för oavsiktlig eller olaglig förstöring, förlust
eller ändring eller för obehörigt röjande av eller obehörig
åtkomst till de personuppgifter som överförts, lagrats
eller på annat sätt behandlats.

Hur omfattande åtgärder som behöver vidtas är
beroende av dels den tekniska utvecklingen, vad som
är möjligt och hur mycket det skulle kosta att genomföra
åtgärderna, dels behandlingens art, omfattning,
sammanhang och ändamål samt vilka risker den
medför för enskilda.

Krav på konsekvensbedömning som ett led i att värdera
risker – den personuppgiftsansvarige ska, som har
framgått, löpande bedöma de risker som uppstår
genom att personuppgifter behandlas i verksamheten.
Ett stöd för att göra detta är att göra riskanalyser. I
dataskyddsförordningen ställs krav på en särskild typ
av riskbedömning som kallas konsekvensbedömning350.
En sådan ska genomföras om en typ av behandling,
särskilt med användning av ny teknik och med
beaktande av dess art, omfattning, sammanhang och
ändamål, sannolikt leder till en hög risk för fysiska
personers rättigheter och friheter. I sådana fall ska en
konsekvensbedömning göras innan personuppgifter
börjar behandlas.

Utgångspunkten är således att personuppgiftsansvariga
har omfattande krav på sig när de behandlar
personuppgifter att löpande vidta åtgärder för att
säkerställa att personuppgifter ges ett tillräckligt
skydd mot obehörig eller otillåten behandling, förlust,
förstöring eller skada.
Säkerheten måste löpande säkerställas i samband med
att behandling sker – det finns ytterligare bestämmelser
som pekar ut hur säkerheten ska säkerställas.349
Den personuppgiftsansvarige har att vidta tekniska
och organisatoriska åtgärder för att säkerställa en
säkerhetsnivå som är lämplig i förhållande till risken.
Åtgärderna kan, när det är lämpligt, omfatta till exempel
•

pseudonymisering och kryptering av personuppgifter

•

förmågan att fortlöpande säkerställa konfidentialitet,
integritet, tillgänglighet och motståndskraft hos
behandlingssystem och tjänster

•

förmågan att återställa tillgängligheten och tillgången
till personuppgifter i rimlig tid vid en fysisk eller
teknisk incident

•

ett förfarande för att regelbundet testa, undersöka
och utvärdera effektiviteten hos de tekniska och
organisatoriska åtgärder som ska säkerställa
behandlingens säkerhet.

348. Artikel 25 dataskyddsförordningen.
349. Artikel 32 dataskyddsförordningen.
IMY | Integritetsskyddsrapport 2020

Den personuppgiftsansvarige ska vidta åtgärder
för att säkerställa att varje person som utför arbete
under dennes överinseende och som får tillgång till
personuppgifter, endast behandlar dessa på instruktion
från den personuppgiftsansvarige.

För brottsbekämpande myndigheter är kraven
på konsekvensbedömning högre. En sådan ska
genomföras om en ny typ av behandling, eller betydande
förändringar av redan pågående behandling, kan antas
medföra särskild risk för intrång i den registrerades
personliga integritet.351

350. Konsekvensbedömning i samband med lagstiftning behandlas i
avsnitt 6.3.1.2
351. 3 kap. 7 § första stycket brottsdatalagen.
121

Särskilt om kraven på
konsekvensbedömning

Krav på konsekvensbedömning föreligger om den
planerade behandlingen uppfyller minst två av följande
kriterier; behandlingen

En konsekvensbedömning ska i vart fall innehålla

1. utvärderar eller poängsätter människor; till exempel
genetiska tester som erbjuds konsumenter för att
bedöma och förutse risker för sjukdomar, eller
kreditupplysningsföretag eller företag som profilerar
internetanvändare

•

en systematisk beskrivning av den planerade
behandlingen och behandlingens syften

•

en bedömning av behovet och, när så är lämpligt,
den personuppgiftsansvariges berättigade intresse
av behandlingen

•

en bedömning av riskerna för de registrerades
rättigheter och friheter

•

de åtgärder som planeras för att hantera
riskerna (exempelvis skyddsåtgärder,
säkerhetsåtgärder och rutiner för att säkerställa
skyddet av personuppgifterna) och för att visa att
förordningen efterlevs

•

en bedömning och analys av proportionaliteten hos
behandlingen i förhållande till syftena.

En konsekvensbedömning behövs särskilt när det
är frågan om
•

•

•

en systematisk och omfattande bedömning av fysiska
personers personliga aspekter som grundar sig på
automatisk behandling (inbegripet profilering) och
på vilken beslut grundar sig som har rättsliga följder
för fysiska personer eller i betydande grad påverkar
fysiska personer
behandling i stor omfattning av känsliga
personuppgifter, personuppgifter som rör fällande
domar i brottmål och lagöverträdelser som
innefattar brott
systematisk övervakning av en allmän plats i
stor omfattning.

IMY har tagit fram en förteckning där mer konkreta
exempel ges på när en konsekvensbedömning
behöver genomföras.352

2. sker i syfte att fatta automatiserade beslut som har
rättsliga eller betydande följder för den registrerade
3. medför systematisk övervakning av människor, till
exempel genom kameraövervakning av en allmän
plats eller genom insamling av uppgifter från
internetanvändning i offentliga miljöer
4. avser känsliga personuppgifter eller uppgifter som
är av mycket personlig karaktär, till exempel sjukhus
som lagrar patientjournaler, företag som samlar in
lokaliseringsuppgifter eller banker som hanterar
finansiella uppgifter
5. sker i stor omfattning
6. kombinerar personuppgifter från olika behandlingar
på ett sätt som avviker från vad de registrerade
rimligen kunnat förvänta sig, till exempel när man
samkör register
7. avser personer som av något skäl befinner sig i ett
underläge eller i beroendeställning och därför är
sårbara, till exempel barn, anställda, asylsökande,
äldre och patienter
8. avser ny teknik eller nya organisatoriska lösningar, till
exempel en IoT-applikation
9. syftar till att hindra registrerade från att få tillgång
till en tjänst eller ingå ett avtal, till exempel en
banks granskning av kunder mot en databas
för kreditupplysning för att besluta om de ska
erbjudas lån.
När det gäller användning av ny teknik, eller användning
av digitala plattformar eller tjänster som vanligen
bygger på stora datamängder kan konstateras att en
konsekvensbedömning ofta krävs.

352. Artikel 35.4 dataskyddsförordningen, https://www.datainspektionen.se/globalassets/dokument/beslut/forteckning---konsekvensbedomningar.pdf.
122

IMY | Integritetsskyddsrapport 2020

Exempel på behandlingar som kan kräva
konsekvensbedömning är behandling av
personuppgifter i samband med:
•

tillhandahållande av sociala medieplattformar eller
av smarta hem-produkter där insamling sker av
detaljerade uppgifter om användningen av tjänsten

•

installation av smarta elmätare hos elabonnenter för
att kunna ta fram, överföra och analysera uppgifter
som rör konsumenter på en detaljerad nivå

•

system för intelligent videoanalys för att skilja ut
bilar och automatiskt känna igen registreringsskyltar
i syfte att övervaka körbeteendet på motorvägar,
eller användning av kamerabevakning för att
skilja ut registreringsnummer i syfte att debitera
parkeringsavgifter

•

insamling av bland annat lokaliseringsuppgifter
i syfte att använda dessa vid exempelvis stadsoch trafikplanering eller som uppkommer genom
användning av smarta bilar, till exempel för att
utveckla tekniken

•

användning av välfärdsteknik, till exempel robotar
eller kamerabevakning, i människors boenden

•

myndigheters service genom digitala plattformar som
leder till storskalig behandling av personuppgifter

•

större förändringar i den tekniska infrastrukturen
exempelvis inom hälso- och sjukvård eller
social omsorg.

Andra exempel på behandlingar som kan kräva
konsekvensbedömning rör följande.
•

banker eller andra kreditinstitut som fattar
automatiserade beslut om en kredit ska beviljas
eller inte

•

omfattande behandling av ekonomiska uppgifter
för att kunna lämna ut dessa till andra aktörer för
kreditupplysningsändamål

•

omfattande behandling av uppgifter om kunders
tidigare misskötsamhet (en s.k. svart lista) i syfte
att avgöra om personen ska få återkomma som
kund eller inte

•

behandling av barns personuppgifter i
skolverksamhet eller i social omsorg, om det är ett
större antal registrerade.

IMY | Integritetsskyddsrapport 2020

En konsekvensbedömning kan vara nödvändig för att
komma fram till vilka risker en tänkt behandling medför
och för att kunna vidta relevanta åtgärder för att minska
dessa risker.
Det bör återigen påpekas att en konsekvensbedömning
ska genomföras om en behandling sannolikt leder
till en hög risk för fysiska personers rättigheter
och friheter. Om den personuppgiftsansvarige
gör bedömningen att behandlingen sannolikt
inte leder till en hög risk, finns således inte krav
på att genomföra en konsekvensbedömning. I
sådana fall bör dock den personuppgiftsansvarige
motivera och dokumentera anledningarna till att en
konsekvensbedömning inte utförs och inkludera ett ev.
dataskyddsombuds synpunkter.
Även här ställs krav på uppföljning och den
personuppgiftsansvarige ska vid behov genomföra en
översyn för att bedöma om behandlingen genomförs
i enlighet med konsekvensbedömningen. Det ska i
vart fall genomföras när den risk som behandlingen
medför förändras.
Det kan sammanfattningsvis konstateras att kraven på
konsekvensbedömning är höga och träffar stora delar
av de nya tekniker, appar och systembyten som sker
i teknikutvecklingen. Även om förhandssamråd inte
behövs, fordras i många fall att en konsekvensbedömning
har gjorts där dessa ställningstaganden framgår. Det
är den personuppgiftsansvarige som har krav på sig att
kunna visa att så har skett.

123

Krav på förhandssamråd
Om en konsekvensbedömning visar att en planerad
behandling skulle leda till en hög risk om inte den
personuppgiftsansvarige vidtar åtgärder för att minska
risken, har den personuppgiftsansvarige att vidta
åtgärder för att minska risken. Skulle behandlingen, trots
vidtagna åtgärder, fortfarande medföra en hög risk för de
registrerades grundläggande fri- och rättigheter ska den
personuppgiftsansvarige begära förhandssamråd med
tillsynsmyndigheten. Förhandssamrådet ska genomföras
innan behandlingen påbörjas.353
Om tillsynsmyndigheten anser att den planerade
behandlingen skulle strida mot förordningen, och särskilt
om den personuppgiftsansvarige inte i tillräcklig mån har
fastställt eller reducerat risken, ska tillsynsmyndigheten
ge den personuppgiftsansvarige (och i tillämpliga fall ett
personuppgiftsbiträde) skriftliga råd. Tillsynsmyndigheten
får i förhandssamrådsförfarandet utnyttja alla
utredningsbefogenheter som myndigheten har tillgång till
enligt förordningen.354
För brottsbekämpande myndigheter är kraven på
förhandssamråd högre. Om konsekvensbedömningen
visar att det finns särskild risk för intrång i registrerades
personliga integritet eller om typen av behandling innebär
särskild risk för intrång, ska den personuppgiftsansvarige
begära förhandssamråd med tillsynsmyndigheten i
god tid innan behandlingen påbörjas eller betydande
förändringar genomförs. Perioden är här sex veckor med
möjlighet till förlängning ytterligare sex veckor.

353. Artikel 36 dataskyddsförordningen.
354. Artikel 58 dataskyddsförordningen.
124

Krav på hantering av
personuppgiftsincidenter
Det finns omfattande krav på skyndsam hantering om
en personuppgiftsincident inträffar. En incident är en
säkerhetsincident som leder till oavsiktlig eller olaglig
förstöring, förlust eller ändring eller till obehörigt röjande
av eller obehörig åtkomst till de personuppgifter som
överförts, lagrats eller på annat sätt behandlats.355
Vid en personuppgiftsincident ska den
personuppgiftsansvarige skyndsamt och senast inom
72 timmar efter att ha fått vetskap om incidenten,
anmäla den till tillsynsmyndigheten.356 Incidenter
behöver inte anmälas om det är osannolikt att
personuppgiftsincidenten medför en risk för fysiska
personers rättigheter och friheter. Om anmälan görs
efter 72 timmar ska förseningen motiveras. Det finns
även bestämmelser om personuppgiftsbiträdens ansvar
för att underrätta den personuppgiftsansvarige. Det
finns också krav på den personuppgiftsansvarige att
dokumentera alla personuppgiftsincidenter på ett sätt
som gör det möjligt för tillsynsmyndigheten att kontrollera
efterlevnaden av bestämmelsen om incidentrapportering.
Det finns även en informationsplikt kopplad till
incidenthanteringen. Om incidenten sannolikt leder till
en hög risk för fysiska personers rättigheter och friheter
ska den personuppgiftsansvarige utan onödigt dröjsmål
informera den registrerade om personuppgiftsincidenten.
Information behövs inte om den personuppgiftsansvarige
har genomfört lämpliga tekniska och organisatoriska
skyddsåtgärder som tillämpats på de personuppgifter
som påverkades av personuppgiftsincidenten
(exempelvis om uppgifterna gjorts oläsbara för
obehöriga, till exempel genom kryptering, ytterligare
åtgärder har vidtagits som säkerställer att den höga
risken för registrerades rättigheter och friheter
sannolikt inte längre kommer att uppstå eller om
informationsplikten skulle inbegripa en oproportionell
ansträngning. I så fall ska i stället allmänheten informeras
eller en liknande åtgärd vidtas genom vilken de
registrerade informeras på ett lika effektivt sätt.

355. Artikel 4.12 dataskyddsförordningen.
356. Artikel 33 dataskyddsförordningen.
IMY | Integritetsskyddsrapport 2020

IMY | Integritetsskyddsrapport 2020

125

126

IMY | Integritetsskyddsrapport 2020

IMY | Integritetsskyddsrapport 2020

127

Detta är Integritetsskyddsmyndigheten
Integritetsskyddsmyndigheten arbetar för att skydda
medborgarnas alla personuppgifter, till exempel om
hälsa och ekonomi, så att de hanteras korrekt och
inte hamnar i orätta händer. Det är vi som granskar att
företag, myndigheter och andra aktörer följer GDPR
– dataskyddsförordningen. Vi utbildar och vägleder
dem som behandlar personuppgifter. Vi påverkar även
lagstiftningen. Vi vill se en hållbar och integritetsvänlig
digitalisering. Vi är övertygade om att det går att värna
medborgarnas trygghet och samhällets säkerhet, utan
omotiverad kartläggning och övervakning. Tillsammans
med övriga dataskyddsmyndigheter i EU arbetar vi för
att medborgarnas personuppgifter ska ha samma skydd
i hela unionen. Vi arbetar även för att kreditupplysning
och inkasso­verksamhet ska bedrivas på ett korrekt
sätt. Vår vision är ett tryggt informationssamhälle, där vi
tillsammans värnar den personliga integriteten.

Kontakta Integritetsskyddsmyndigheten
E-post: imy@imy.se
Webb: www.imy.se
Tel: 08-657 61 00.
Postadress: Integritetsskyddsmyndigheten,
Box 8114, 104 20 Stockholm.


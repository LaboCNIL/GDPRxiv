Vägledning vid
kamerabevakning
Tillstånd till kamerabevakning 2018-2020
– en praxissammanställning

IMY rapport 2021:2

Innehåll
Inledning.......................................................................... 3
Sammanfattning.............................................................. 4
Rekommendationer......................................................... 6

DEL 1: Tillstånd till kamerabevakning
– en generell beskrivning

DEL 2: Vägledning för olika områden

Vad gäller vid kamerabevakning?................................... 9

Beslut om tillstånd till kamerabevakning
för olika områden........................................................... 24

Grundläggande krav enligt dataskyddsförordningen.... 12

Skolor....................................................................... 24

Anpassning av bevakningen och frågor
vid intresseavvägning.................................................... 15

Vårdinrättningar....................................................... 27

Arbetsgång vid kamerabevakning................................. 17

Myndighetslokaler/kontor........................................ 31

Ansökningar om tillstånd till kamerabevakning............. 19

Stationsområden..................................................... 32

Beslut om tillstånd till kamerabevakning ...................... 20

Parkeringar.............................................................. 33

Fritidsanläggningar.................................................. 30

Gator och torg.......................................................... 35
Domstolar................................................................ 38
Återvinningscentraler.............................................. 39
Flerbostadshus........................................................ 40
Skog och mark......................................................... 41
Drönare.................................................................... 42
Färdmedel................................................................ 43
Museer..................................................................... 44
Räddningstjänst....................................................... 45
Apotek..................................................................... 46
Kriminalvården........................................................ 47
Skyddsobjekt........................................................... 48

2

IMY | Vägledning vid kamerabevakning

Inledning
Den här rapporten är en del av
Integritetsskyddsmyndighetens (IMY:s)
rapportserie där myndigheten beskriver
och analyserar inflödet av ärenden.1 Syftet
med rapporten är att ge vägledning om
kamerabevakning till såväl tillståndspliktiga
som inte tillståndspliktiga aktörer.

Rapporten beskriver de tillståndspliktiga
verksamheternas ansökningar om tillstånd och de beslut
IMY fattat gällande dem under perioden 1 augusti 2018
till 31 december 2020. Den redogör för den praxis som
myndigheten hittills utarbetat på området. Genom att
beskriva vad tillståndspliktiga verksamheter fått tillstånd
respektive avslag för, och med vilken motivering, kan
rapporten utgöra ett stöd för samtliga verksamheter
som kamerabevakar, eller planerar att kamerabevaka oavsett om tillstånd till bevakningen krävs eller inte.
Rapporten består av två delar. Den första delen
innehåller övergripande information om vad som
gäller vid kamerabevakning, vägledning med förslag
på arbetsgång för verksamheter som planerar
att kamerabevaka samt statistik kring inflödet av
tillståndsansökningar till IMY. Den andra delen av
rapporten består av 18 områdesbeskrivningar där
ansökningar och beslut beskrivs mer i detalj för att ge
vägledning till olika aktörer.

1. Tidigare rapporter i rapportserien behandlar anmälda personuppgiftsincidenter 2018 (2019:1), anmälda personuppgiftsincidenter
januari-september 2019 (2019:3), klagomål mot personsöktjänster med
frivilligt utgivningsbevis (2020:1), personuppgiftsincidenter under helåret
2019 (2020:2), personuppgiftsincidenter som beror på antagonistiska
angrepp 2019 (2020:3), klagomål maj 2018 – maj 2020 (2020:4) samt
Integritetsskyddsrapport 2020 (2021:1).
3

IMY | Vägledning vid kamerabevakning

Sammanfattning
IMY är sedan den nya kamerabevakningslagen
(2018:1200) trädde i kraft den 1 augusti 2018 ensamt
ansvarig tillståndsmyndighet för kamerabevakning
i Sverige. Genom den nya kamerabevakningslagen
behöver färre verksamheter än tidigare ansöka om
tillstånd till kamerabevakning. Det är endast myndigheter
och aktörer som utför uppgifter av allmänt intresse
som är tillståndspliktiga. Dataskyddsförordningen2,
som reglerar den behandling av personuppgifter
som sker i samband med kamerabevakning, och
kamerabevakningslagen gäller dock samtliga
verksamheter och privatpersoner, även om majoriteten
av dessa aktörer inte är tillståndspliktiga.3
IMY tog under perioden 1 augusti 2018 till 31 december
2020 emot cirka 1 400 ansökningar om tillstånd till
kamerabevakning. Myndigheten hade vid årsskiftet
2020/2021 fattat beslut i knappt 1 250 av dessa fall.
30 procent av de hanterade ansökningarna har
beviljats i sin helhet, 19 procent har delvis beviljats
och 9 procent har inte beviljats. Vidare har 30 procent
av ansökningarna bedömts som ej tillståndspliktiga.
Att en ansökan inte är tillståndspliktig kan exempelvis
bero på att aktören inte är en myndighet eller inte
utför en uppgift av allmänt intresse, alternativt att
området som ska kamerabevakas inte är en plats dit
allmänheten har tillträde. 11 procent av de beslutade
ansökningarna har avskrivits, vilket exempelvis kan bero
på att aktören som ansökt om tillstånd dragit tillbaka
sin ansökan eller inte längre är tillståndspliktig till följd
av ändrad lagstiftning. Flest antal ansökningar om
tillstånd till kamerabevakning har kommit från skolor,
vårdinrättningar och fritidsanläggningar.
Majoriteten av aktörerna som ansökt om tillstånd till
kamerabevakning har gjort det för att förebygga brott
och/eller öka tryggheten på platsen. För vissa områden,
exempelvis avseende bevakning av skyddsobjekt,
handlar det i flera fall om att undvika allvarliga brott
medan för andra områden, som exempelvis apotek,
handlar det om att undvika mindre allvarliga brott som
ändå kan få stora konsekvenser för näringsidkare. Om
IMY beviljar tillstånd till kamerabevakning eller i vilken
omfattning beror på hur stor nyttan med bevakningen
är i förhållande till hur stort intrång den gör i den
personliga integriteten.

2. Europaparlamentets och rådets förordning (EU) 2016/679 av den 27
april 2016 om skydd för fysiska personer med avseende på behandling
av personuppgifter och om det fria flödet av sådana uppgifter och om
upphävande av direktiv 95/46/EG (allmän dataskyddsförordning).
3. Även andra dataskyddsregler kan vara tillämpliga, till exempel
brottsdatalagen (2018:1177) och särskild lagstiftning för respektive
brottsbekämpande myndighet.
IMY | Vägledning vid kamerabevakning

I de flesta fall krävs en dokumenterad problematik
med brottslighet på den aktuella platsen för att
kamerabevakning ska kunna tillåtas i brottsförebyggande
syfte. Det är alltså normalt inte tillräckligt att hänvisa
till generell brottslighet i närområdet eller på
liknande platser. När en aktör ansöker om tillstånd till
kamerabevakning i brottsförebyggande syfte behöver
därför skriftligt underlag över inträffade händelser
redovisas i varje enskilt fall. Aktören behöver komma
in med en detaljerad sammanställning över brott och
incidenter som har inträffat på platsen som ska bevakas.
IMY har generellt sett beviljat ansökningar om tillstånd
till kamerabevakning på platser där det funnits
dokumenterad problematik med brottslighet och där
kamerabevakningen har begränsats till att exempelvis
endast ske under de tider på dygnet när platsen
varit brottsutsatt.
Vissa undantag från kravet på dokumenterad problematik
med brottslighet finns dock. För domstolar är exempelvis
rättspraxis tillåtande och bevakning i allmänna utrymmen
beviljas vanligtvis utan att brottsutsatthet eller underlag
över inträffade incidenter behöver redovisas i det
enskilda fallet. Även skolfasader har i rättspraxis ansetts
vara generellt utsatta för brott i form av skadegörelse.
Skolor får därför normalt sett bevaka fasader och
området två meter ut från fasader under vissa tider
utan att platsen är brottsutsatt eller att underlag om
inträffade incidenter behöver redovisas i det enskilda
fallet. Porttelefonkameror har också fått användas av
exempelvis vårdinrättningar utan krav på dokumenterad
problematik med brottslighet.
Ett antal aktörer har ansökt om kamerabevakning i
syfte att förebygga och förhindra olyckor. Detta gäller
exempelvis badhus och stationsområden. Det krävs
normalt sett inte att sökanden kan visa att det faktiskt
har inträffat olyckor för att tillstånd ska beviljas, utan
det räcker att konstatera att det finns en förhöjd risk för
olyckor på platsen. Det är dock viktigt att bevakningen
inte är mer ingripande än nödvändigt.
En stor del av ansökningarna som IMY inte har beviljat
kameratillstånd till har berott på att det inte funnits
tillräckligt dokumenterad problematik med brottslighet
på platsen. Många har dock delvis beviljats tillstånd
till kamerabevakning om det exempelvis funnits
dokumenterad problematik med brottslighet under vissa
tider på dygnet, såsom kvällar och nätter. Tillstånd
till kamerabevakning har då beviljats under just de
tiderna, men avslagits dagtid. Integritetsintresset
väger ofta mindre tungt under kvällar och nätter
eftersom det generellt sett är färre personer som rör
sig i olika områden då. Det kan dessutom vara så
att integritetsintresset väger mindre tungt på vissa
platser än andra, vilket också kan göra att IMY delvis
beviljar en ansökan.

4

Innan en kamerabevakning påbörjas behöver den
som tänkt genomföra bevakningen beakta en rad olika
faktorer för att anpassa bevakningen, till exempel:
•

•

•

•

•

Vilket område är nödvändigt att bevaka? Kamerans
upptagningsområde bör begränsas till att endast
omfatta just det som syftet med bevakningen kräver.
Vilka tider ska bevakningen ske? Tiden för
bevakningen bör begränsas till de tider på dygnet då
det exempelvis finns problematik med brottslighet.
Ska bevakningen ske med bildinspelning eller ska
filmmaterialet endast visas i realtid? Bildinspelning
anses generellt innebära ett större intrång än
realtidsbevakning.
Hur länge ska materialet lagras? Om filmmaterial ska
sparas får det inte lagras under längre tid än vad som
är nödvändigt. Huvudregeln är att filmmaterial inte bör
sparas längre tid än ett par dagar.
Vilka säkerhetsåtgärder ska vidtas för
bevakningen? Det ska finnas åtgärder som gör att
kamerabevakningen omges av lämpliga tekniska och
organisatoriska åtgärder.

Inför en kamerabevakning är det viktigt att den som
tänkt genomföra bevakningen dokumenterar sina
bedömningar. Det är även viktigt att säkerställa
att kraven på personuppgiftsbehandling enligt
dataskyddsförordningen beaktas. Exempelvis är
det viktigt att de grundläggande principerna för
behandling av personuppgifter är uppfyllda och att det
finns en rättslig grund för kamerabevakningen. Bland
annat behöver principerna om uppgiftsminimering,
lagringsminimering och säkerhet för uppgifterna
beaktas. Är det frågan om en ny och omfattande
kamerabevakning som innebär att enskilda regelbundet
övervakas krävs vanligen att en konsekvensbedömning
görs. Slutligen är den som ska kamerabevaka skyldig att
informera om att en plats är kamerabevakad. En sådan
upplysning ska lämnas genom tydlig skyltning eller på
annat verksamt sätt.

5

IMY | Vägledning vid kamerabevakning

Rekommendationer
Under 2018 skedde stora förändringar i regelverken
både på dataskyddsområdet och vad gäller
kamerabevakning. Antalet aktörer som behöver
tillstånd till kamerabevakning begränsades kraftigt.
Det innebär att majoriteten av den kamerabevakning
som bedrivs i Sverige idag inte har granskats genom
en tillståndsprövning. Den som bedriver bevakning
är därmed själv ansvarig för att ha gjort nödvändiga
bedömningar för att säkerställa att den är laglig. För
både kamerabevakning som inte kräver tillstånd och
kamerabevakning där tillstånd är ett krav lämnar IMY
ett antal rekommendationer. En rekommendation riktar
sig till lagstiftaren.

Den som bedriver
bevakning är själv
ansvarig för att ha gjort
nödvändiga bedömningar
för att säkerställa att
den är laglig.

För den som ska kamerabevaka
1. Dokumentera era bedömningar
Kamerabevakning är som utgångspunkt en känslig
typ av personuppgiftsbehandling då den fångar
en stor mängd information om enskilda. Den som
vill bedriva kamerabevakning måste säkerställa
att bevakningen som ska ske är laglig. Innan
en bevakning påbörjas måste därför flera olika
bedömningar göras. Dessa bör dokumenteras
skriftligen, bland annat för att möjliggöra för
de som blir bevakade att få information om
kamerabevakningen och för att säkerställa att rutiner
som satts upp följs. Dokumentation är också centralt
för att kunna visa vilka avvägningar som gjorts, enligt
ansvarsprincipen i dataskyddsförordningen.
2. Säkerställ att ni uppfyller grundläggande krav
Innan en kamerabevakning påbörjas behöver
den som tänkt genomföra den säkerställa att
bevakningen följer de grundläggande principerna
vid personuppgiftsbehandling. Det behöver också
finnas en rättslig grund för behandlingen för att
kamerabevakningen ska vara laglig. Den vanliga
rättsliga grunden för personuppgiftsbehandling
vid kamerabevakning för privata aktörer är
intresseavvägning. För offentliga aktörer och

andra som utför en uppgift av allmänt intresse
är den rättsliga grunden istället ofta uppgift av
allmänt intresse.
3. Tydliggör behovet av bevakningen – och bedöm
integritetsintrånget
För att kunna säkerställa att kamerabevakningen är
nödvändig, vilket normalt är ett krav för att den ska
vara laglig, är det lämpligt att skriftligen beskriva
behovet av kamerabevakningen. Om bevakningen
ska bedrivas för att förebygga, upptäcka eller
utreda brott krävs som huvudregel att platsen är
brottsutsatt. För att beskriva på vilket sätt platsen
är brottsutsatt behöver en redogörelse göras över
vilka brott och incidenter som har inträffat där, en
så kallad incidentrapportering. Bedöm också vilka
integritetsrisker som bevakningen medför för att
kunna väga behoven mot integritetsintresset. Ett
sätt att bedöma en planerad kamerabevakning är att
upprätta en konsekvensbedömning över den tilltänkta
bevakningen. Ibland finns det en sådan skyldighet.
4. Anpassa bevakningen
Kamerabevakning skiljer sig från annan
personuppgiftsbehandling genom att det finns
goda möjligheter att anpassa behandlingen för
att göra den mer integritetsvänlig och på det
sättet minska intrånget det innebär för den som
blir kamerabevakad. På så sätt uppfylls också
principerna om uppgifts- och lagringsminimering
enligt dataskyddsförordningen. Det finns ett
antal parametrar som kan justeras för att göra
bevakningen mer integritetsvänlig. Centrala faktorer
att beakta är kamerans upptagningsområde, tiden
för bevakningen, om den sker genom bildinspelning
eller genom realtidsbevakning, lagringstiden och
säkerheten för personuppgifter vid bevakningen.
5. Lämna information om bevakningen
Vid kamerabevakning finns en skyldighet att
informera om att en plats är kamerabevakad.
En sådan upplysning ska lämnas genom tydlig
skyltning eller på annat verksamt sätt. På skylten
ska den viktigaste informationen till de registrerade
lämnas, till exempel uppgift om vem som bedriver
bevakningen, kontaktuppgifter till denna, för vilket
ändamål bevakningen bedrivs och att de registrerade
har vissa rättigheter enligt dataskyddsförordningen.
Även uppgifter som kan överraska den som blir
bevakad ska finnas med på skylten, till exempel om
bevakningsmaterialet lagras utanför EU, om ljud
spelas in samt hur länge materialet sparas. Skylten
och dess information anses utgöra det så kallade
första lagret information.
Fullständig information ska också lämnas till
de registrerade4 och det kan ske i det andra
informationslagret, till exempel på en webbplats. Det
andra informationslagret måste även lämnas på ett
icke-digitalt sätt, till exempel via ett telefonnummer
eller på en affisch på platsen.

4. Artikel 13 i dataskyddsförordningen.
IMY | Vägledning vid kamerabevakning

6

För lagstiftaren vid ytterligare
förändringar i kameralagstiftningen
Vid undantag från tillståndskravet är det en pedagogisk
svårighet att göra det tydligt att ett undantag från kravet
på tillstånd inte i sig innebär att all bevakning som är
undantagen från tillståndskravet är tillåten. Istället ska
de som bedriver denna bevakning själva säkerställa att
kamerabevakningen bedrivs på ett lagligt sätt och att
behovet av kamerabevakning i varje enskilt fall väger
tyngre än intrånget det innebär för enskilda, på samma
sätt som övriga ej tillståndspliktiga aktörer ska göra en
sådan bedömning.
Inför eventuella ytterligare undantag från tillståndsplikten
bör särskilt beaktas vilken typ av integritetsintresse
som råder på de platser som kan komma i fråga för
undantag, särskilt med hänsyn till att undantag från
tillståndskravet uppfattas som en signal om att den
aktuella bevakningen är tillåten. Man bör även beakta
vilken slags aktör som ansvarar för den aktuella typen av
kamerabevakning. I den nationella integritetsrapporten
som IMY publicerade 2019 framgår att förutsättningarna
för kontinuerligt och systematiskt arbete med integritet
och dataskydd varierar mellan olika typer av aktörer och
ökar med storleken på aktör.5 Ett borttaget tillståndskrav
i sektorer som redan tidigare har utmaningar i sitt
dataskyddsarbete, till exempel kommuner eller branscher
med många småföretagare, riskerar därmed att leda till
en ökning av olaglig kamerabevakning.

5. Nationell integritetsrapport 2019, Datainspektionens rapport
2019:2, s. 15
7

IMY | Vägledning vid kamerabevakning

DEL 1:
Tillstånd till kamerabevakning
– en generell beskrivning

Vad gäller vid
kamerabevakning?
Dataskyddsförordningen och
kamerabevakningslagen
Kamerabevakning i Sverige regleras framförallt
av bestämmelser i dataskyddsförordningen och
kamerabevakningslagen. Lagstiftningen på området
har genomgått stora förändringar de senaste åren.
Dataskyddsförordningen infördes den 25 maj 2018 och
kamerabevakningslagen den 1 augusti samma år. I
och med att den nya kamerabevakningslagen infördes,
upphörde den tidigare kameraövervakningslagen
(2013:460) att gälla.
Dataskyddsförordningen är en EU-förordning
och gäller som lag i Sverige. Den reglerar all
personuppgiftsbehandling, även kamerabevakning,
med undantag för till exempel behandling inom
försvaret och för brottsbekämpande ändamål inom de
brottsbekämpande myndigheterna.
Dataskyddsförordningen är det huvudsakliga
regelverket vid kamerabevakning. I den finns till exempel
bestämmelser om grundläggande principer, rättslig grund
och registrerades rättigheter. Dataskyddsförordningen
innehåller även bestämmelser om de så kallade
korrigerande befogenheterna, inklusive administrativa
sanktionsavgifter. När de brottsbekämpande
myndigheterna ska bedriva kamerabevakning för
brottsbekämpande ändamål är den motsvarande
regleringen brottsdatalagen (2018:1177) och respektive
myndighets speciallagstiftning för behandling
av personuppgifter.
Kamerabevakningslagen kompletterar
dataskyddsförordningen. Den reglerar vissa frågor om
kamerabevakning där dataskyddsförordningen lämnat
utrymme för nationella regler. I kamerabevakningslagen
finns till exempel bestämmelser om tillståndsplikt för
viss kamerabevakning och om hur information om
kamerabevakning ska lämnas. Där framgår också
att tystnadsplikt gäller för uppgifter om enskilda som
samlats in genom kamerabevakningen och att dessa
uppgifter inte får spridas till obehöriga eller utnyttjas.
Dessutom innehåller kamerabevakningslagen en
hänvisning till bestämmelser om förhandlingsskyldighet
i lagen (1976:580) om medbestämmande i arbetslivet
när det gäller arbetsgivares beslut om kamerabevakning
av en arbetsplats.

IMY | Vägledning vid kamerabevakning

Begreppet kamerabevakning
I kamerabevakningslagen regleras när tillstånd till
kamerabevakning krävs, men kamerabevakningslagen
gäller även för verksamheter som inte är tillståndspliktiga.
Det är dock viktigt att komma ihåg att inte all
kameraanvändning räknas som kamerabevakning
i lagens mening. Det som menas med begreppet
kamerabevakning enligt kamerabevakningslagen är att
en tv-kamera, ett annat optisk-elektroniskt instrument
eller jämförbar utrustning utan att manövreras på
platsen används på ett sätt som innebär varaktig eller
regelbundet upprepad personbevakning.
Med att utrustningen används utan att manövreras på
platsen menas att hanteringen av utrustningen sker på ett
ställe som är klart åtskilt från den plats där utrustningen
finns. Att utrustningen sätts igång på stället eller fungerar
med inbyggd automatik innebär inte att den manövreras
på platsen. Utrustning som däremot finns i användarens
omedelbara närhet och styrs av användaren är
manövrerad på platsen. Kamerabevakningslagen
omfattar därför inte handhållna kameror eller liknande
utrustning och inte heller så kallade kroppsburna
kameror, till exempel en kamera som är fäst i en persons
kläder eller monterad på en hjälm. I dessa fall gäller
enbart dataskyddsförordningen eller brottsdatalagen
med speciallagstiftningar.
Begreppet personbevakning är snävare än
personuppgiftsbehandling, som även omfattar
andra personuppgifter än bilder på människor.
Med personbevakning menas att personer kan
identifieras genom bevakningen. För att räknas som
personbevakning krävs att det går att se kännetecken
som gör att det utan större osäkerhet går att skilja de
personer som iakttas från andra, till exempel genom att
hela personen eller ansiktet syns tydligt. Även sådant
som utmärkande klädsel, speciella kroppsrörelser eller
särskild kroppsbyggnad kan möjliggöra identifiering.
Med varaktig personbevakning menas till exempel
bevakning med en kamera som under en längre tid
är placerad på eller riktad mot en plats där människor
normalt vistas. Bevakning med en kamera som är
placerad på ett torg eller i ett väntrum är exempel på
varaktig personbevakning. IMY har beviljat tillstånd till
kamerabevakning i samband med två cityfestivaler som
pågick under några dagar, och även kortare tidsperioder
än så skulle kunna innebära varaktig personbevakning.

9

Med regelbundet upprepad personbevakning menas att
personbevakning sker vid ett flertal tillfällen. I första hand
ska det vara fråga om tillfällen relativt nära varandra i
tiden. Även bevakning vid mer utspridda tillfällen kan
dock betraktas som regelbunden om det är fråga om
systematisk användning av bevakningsutrustning.
Därmed omfattas exempelvis kameror som är monterade
på drönare, om användningen innebär att människor
ofta passerar i kamerans upptagningsområde på ett
sätt som gör att det går att identifiera dem. På samma
sätt omfattas kameror som riktas ut från ett fordon, så
länge kameran inte kan anses vara manövrerad på
platsen. Även utplacering och användning av kameror på
platser där människor passerar mer sällan men med viss
regelbundenhet omfattas av lagens tillämpningsområde,
exempelvis i närheten av en gångstig i skogen.
Syftet med användningen av kamerautrustningen saknar
betydelse för frågan om lagen är tillämplig eller inte.
Lagen är tillämplig både vid användning av kameror i
syfte att bevaka människor och användning för andra
syften, om människor som går att identifiera under en
längre tid eller någorlunda regelbundet kommer in i
kamerans upptagningsområde.

Tillståndsplikt vid kamerabevakning
Fram till den 1 augusti 2018 ansvarade länsstyrelserna
i Sverige för beslut om tillstånd till kamerabevakning
och hade även ett visst tillsynsansvar. IMY var tidigare
ansvarig tillsynsmyndighet för kamerabevakning på
platser dit allmänheten inte hade tillträde och hade även
ett centralt tillsynsansvar. Efter införandet av den nya
kamerabevakningslagen samlades istället det totala
ansvaret för kamerabevakning hos IMY. Det innebär att
IMY tagit över ansvaret för frågor och beslut om tillstånd
till kamerabevakning från länsstyrelserna och även blivit
ensamt ansvarig tillsynsmyndighet.

När behövs tillstånd till kamerabevakning?
Tillstånd till kamerabevakning krävs
• vid kamerabevakning, det vill säga
– personbevakning
– som är varaktig eller regelbundet upprepad
– utan att manövreras på platsen
• på en plats dit allmänheten har tillträde
• av en myndighet eller någon annan som
utför en uppgift av allmänt intresse

Enligt kamerabevakningslagen krävs tillstånd till
kamerabevakning av en plats dit allmänheten har
tillträde, om bevakningen ska bedrivas av en myndighet,
eller någon annan än en myndighet vid utförande av en
uppgift av allmänt intresse som följer av lag eller annan
författning, kollektivavtal eller beslut som meddelats med
stöd av lag eller annan författning.
Med begreppet plats dit allmänheten har tillträde
menas platser som enskilda kan och får uppehålla sig
på. Hit räknas till exempel gator, torg och parker samt
transportmedel för allmänna kommunikationer och
ankomst- och avgångshallar. Ytterligare exempel är
allmänna utrymmen hos myndigheter, på vårdinrättningar
och i simhallar. Av rättspraxis och förarbeten följer att
begreppet plats dit allmänheten har tillträde ska tolkas
vitt. Gränsdragningen om allmänheten har tillträde till
en plats eller inte är i vissa fall komplicerad. Att dörrar är
låsta och tillträdet rent fysiskt är begränsat behöver inte
innebära att allmänheten inte har tillträde till en plats.
Tillståndskravet för kamerabevakning gäller som
huvudregel för alla myndigheter, oavsett vilken typ av
verksamhet kamerabevakningen används i och vad syftet
med den är, om bevakningen innebär personbevakning
och ska ske på en plats dit allmänheten har tillträde.
Med myndigheter menas samtliga statliga och
kommunala organ, utom riksdagen och kommun- och
landstingsfullmäktige. Kommunala och statliga bolag är
inte myndigheter även om de utövar offentlig makt och
kan ofta vara tillståndspliktiga i egenskap av aktörer som
utför en uppgift av allmänt intresse.
Även någon annan än en myndighet är tillståndspliktig
för kamerabevakning vid utförande av en uppgift av
allmänt intresse som följer av lag eller annan författning,
kollektivavtal eller beslut som meddelats med stöd av
lag eller annan författning. Tillståndskravet omfattar
därför alla enskilda aktörer som har anförtrotts
förvaltningsuppgifter som innebär myndighetsutövning,
uppgifter inom brottsdatalagens tillämpningsområde
eller till exempel uppgifter på området för nationell
säkerhet. Kravet på tillstånd gäller även generellt
inom hälso- och sjukvård, förutsatt att det rör sig om
bevakning av utrymmen som allmänheten har tillträde
till. Tillståndskravet omfattar även kamerabevakning av
skolområden dit allmänheten har tillträde.

När behövs inte tillstånd till
kamerabevakning?
För privata aktörer som inte anses utföra en
uppgift av allmänt intresse behövs inte tillstånd
till kamerabevakning. Detta gäller för i princip alla
privatpersoner som bedriver kamerabevakning och för
de allra flesta andra privata aktörer, som företag och
ideella föreningar. Om kamerabevakningen sker på en
plats dit allmänheten inte har tillträde finns inte heller
någon tillståndsplikt även om aktören som huvudregel är
tillståndspliktig för kamerabevakning.

10

IMY | Vägledning vid kamerabevakning

Att bevakningen inte är tillståndspliktig innebär inte
automatiskt att den är tillåten. Den som exempelvis
vill bevaka platser dit allmänheten inte har tillträde
ska själv göra en bedömning av om bevakningen är
laglig eller inte. Om IMY inleder tillsyn mot en aktör
som bevakar platser dit allmänheten inte har tillträde
måste den som är ansvarig för bevakningen kunna
visa hur den har gjort bedömningen att bevakningen
är laglig och att man efterlever övriga bestämmelser
i dataskyddsförordningen.
Om kameran används på ett sätt som endast innebär
enstaka fall av kortvarig personbevakning är lagen inte
tillämplig. Så kan till exempel vara fallet med kameror
som används på svårtillgängliga platser utomhus
eller som placeras för att kontrollera en industriell
tillverkningsprocess, där människor normalt inte ska
befinna sig, även om någon vid ett enstaka tillfälle
kan göra det. Den som använder en kamerautrustad
drönare kan undvika att personer varaktigt eller upprepat
fångas av kameran på ett sätt så att de blir möjliga att
identifiera. Det kan man exempelvis göra genom att
kameran bara är påslagen på en viss höjd eller stängs
av när människor som går att identifiera kommer in i
kamerans upptagningsområde.
I kamerabevakningslagen finns även bestämmelser
om undantag från tillståndskravet för vissa aktörer
eller för viss typ av bevakning. Det har medfört att färre
verksamheter behöver tillstånd till att kamerabevaka.
Under 2020 undantogs de brottsbekämpande
myndigheterna Kustbevakningen, Polismyndigheten,
Säkerhetspolisen och Tullverket från tillståndskravet6
genom förändringar i kamerabevakningslagen.
Även bevakning i kollektivtrafiken7 är undantagen
från tillståndsplikten om syftet med bevakningen är
brottsbekämpande, att upprätthålla allmän ordning och
säkerhet eller förhindra eller begränsa olyckor. Det finns
också undantag från tillståndskravet för bevakning i
eller i anslutning till lokaler för postverksamhet8 och i
butikslokaler för apoteksverksamhet9, om bevakningen
sker i ett brottsbekämpande syfte.
Ett annat slags undantag är det så kallade
privatundantaget. Det innebär att den som
kamerabevakar sin egen bostad eller sin tomt
inte omfattas av bestämmelserna i varken
dataskyddsförordningen eller kamerabevakningslagen.
Privatundantaget är begränsat till kamerabevakning
inom den privata sfären, det vill säga verksamhet av rent
privat natur. Bevakningen får alltså inte omfatta en plats
dit allmänheten har tillträde, till exempel vägen utanför,
eller någon annans privata tomt eller sfär. Filmmaterialet
får inte heller spridas till en större krets, till exempel på
sociala medier.

6.
7.
8.
9.

Vad bör en ansökan om tillstånd till
kamerabevakning innehålla?
I 11 § kamerabevakningslagen framgår vad en ansökan
om tillstånd till kamerabevakning ska innehålla. En
ansökan ska till exempel innehålla en beskrivning av
bevakningen, om utrustningen som ska användas,
var utrustningen ska placeras, det område eller typ av
område som ska bevakas och de tider då bevakningen
ska ske. Vilka områden som ska bevakas illustreras bäst
med en ritning där upptagningsområdet för respektive
kamera markeras. Om det är svårt att beskriva vad som
kommer att omfattas av bevakningen kan det underlätta
att också skicka in bilder som visar vad kamerorna
kommer att filma. Om sökanden till exempel inte alls
uppgett var bevakningen ska ske och under vilka tider
kan ansökan avvisas.
En ansökan ska också innehålla uppgifter om
bevakningens ändamål, en bedömning av behovet av
bevakningen och bevakningens proportionalitet. Det
omfattar en bedömning av riskerna för intrång i den
personliga integriteten och vilka åtgärder som planeras
för att hantera riskerna.
Om bevakningen ska bedrivas för att förebygga,
upptäcka eller utreda brott krävs som huvudregel att
platsen är brottsutsatt. För att beskriva på vilket sätt
platsen är brottsutsatt behöver en redogörelse göras
över vilka brott och incidenter som har inträffat där, en så
kallad incidentrapportering. Av incidentrapporteringen
bör det framgå vad som har hänt, på vilken adress
eller plats, vilket datum, veckodag och tidpunkt på
dygnet incidenterna har inträffat. Om händelsen
har polisanmälts bör detta anges men enskilda
polisanmälningar ska som huvudregel inte skickas till
IMY. Just incidentrapporteringen är något som vanligtvis
behöver kompletteras i tillståndsärenden, vilket förlänger
handläggningstiden. IMY har därför tagit fram en mall
att använda vid incidentrapportering. Dokumentet finns
på www.imy.se.
För att IMY ska pröva en ansökan som avser en
arbetsgivares bevakning av en arbetsplats krävs att
sökanden bifogat ett yttrande från skyddsombud,
skyddskommitté eller en organisation som företräder
arbetstagarna på arbetsplatsen. Utan yttrandet är en
ansökan inte komplett och IMY har då inte möjlighet att
pröva ansökan och ärendet avvisas.

9 § punkten 1 kamerabevakningslagen.
9 § punkten 6 kamerabevakningslagen.
9 § punkten 7 kamerabevakningslagen.
9 § punkten 10 kamerabevakningslagen.

IMY | Vägledning vid kamerabevakning

11

Grundläggande krav enligt
dataskyddsförordningen
Att viss kamerabevakning är undantagen från
tillståndskravet innebär inte att den därmed är tillåten.
Den som bedriver kamerabevakning måste uppfylla
samma krav som vid en tillståndsprövning och
säkerställa att bevakningen är laglig innan den påbörjas.
Det innefattar att den som är personuppgiftsansvarig
måste ta hänsyn till de grundläggande principerna i
dataskyddsförordningen och kravet på en rättslig grund
för kamerabevakningen, normalt intresseavvägning eller
uppgift av allmänt intresse.
Personuppgiftsansvarig är den organisation (till exempel
aktiebolag, stiftelse, förening eller myndighet) som
bestämmer för vilka ändamål uppgifterna ska behandlas
och hur behandlingen ska gå till. Även en fysisk person
kan vara personuppgiftsansvarig vilket till exempel
är fallet för enskilda firmor eller en fysisk person som
bevakar utanför privatundantaget. Ändamålen med
behandlingen är det eller de syften som ska uppfyllas
genom kamerabevakningen, till exempel förebygga brott
eller förhindra olyckor. Ändamålet ska vara berättigat, det
vill säga det ska inte vara otillåtet.

Rättslig grund
Det behöver finnas en rättslig grund för behandlingen
för att kamerabevakningen ska vara laglig enligt
dataskyddsförordningen. Vid kamerabevakning är den
rättsliga grunden normalt att behandlingen är nödvändig
vid utförandet av en uppgift av allmänt intresse
(artikel 6.1 e) eller att behovet av bevakningen efter en
intresseavvägning väger tyngre än de registrerades
intressen eller grundläggande rättigheter och friheter
(6.1 f). Det är endast när den rättsliga grunden är
uppgift av allmänt intresse (6.1 e) som det enligt
dataskyddsförordningen går att ställa krav på tillstånd
till kamerabevakning.11 Tillståndsplikt gäller därför, som
tidigare nämnts, för myndigheter och aktörer som utför
uppgifter av allmänt intresse. Samtycke (6.1 a) är sällan
en lämplig rättslig grund vid kamerabevakning. Det beror
på att ett samtycke behöver inhämtas innan bevakningen
påbörjas och att samtycket när som helst kan återkallas.
Det är även ofta svårt att förutse vilka personer som
kommer att träffas av en bevakning. Inte heller på en
arbetsplats, där kretsen av bevakade som utgångspunkt
kan vara begränsad, kan samtycke användas som rättslig
grund. Ett samtycke från en arbetstagare är sällan giltigt
eftersom det finns ett beroendeförhållande mellan en
anställd och arbetsgivaren.

Grundläggande principer
Innan en kamerabevakning påbörjas behöver
den personuppgiftsansvarige säkerställa att
bevakningen följer de grundläggande principerna
vid personuppgiftsbehandling. De grundläggande
principerna innefattar bland annat att bevakningen ska
vara laglig, korrekt och ske på ett öppet sätt (principerna
om laglighet, korrekthet och öppenhet i artikel 5.1 a i
dataskyddsförordningen), att filmmaterialet endast får
användas för på förhand fastställda ändamål/syften
(principen om ändamålsbegränsning i artikel 5.1 b)
och att inte mer än nödvändigt ska fångas av kameran
(principen om uppgiftsminimering i artikel 5.1 c).
Dessutom innebär principerna att materialet inte
får sparas längre än nödvändigt (principen om
lagringsminimering i artikel 5.1 e) och att lämpliga
tekniska och organisatoriska säkerhetsåtgärder
tillämpas för kamerabevakningen (principen om lämplig
säkerhet i artikel 5.1 f10). Enligt artikel 5.2 i förordningen
ansvarar den personuppgiftsansvarige för att reglerna i
dataskyddsförordningen följs och ska också kunna visa
det (principen om ansvarsskyldighet).

10. Det kallas i artikel 5.1 f för integritet och konfidentialitet.
12

11. Artikel 36.5 i dataskyddsförordningen.
IMY | Vägledning vid kamerabevakning

Konsekvensbedömning och
förhandssamråd
Ett sätt att bedöma en planerad kamerabevakning
är att upprätta en konsekvensbedömning12 över den
tilltänkta bevakningen. I vissa fall finns en skyldighet
att upprätta en konsekvensbedömning, men även om
det inte är ett krav kan en konsekvensbedömning vara
ett bra hjälpmedel för att bedöma om en bevakning är
laglig eller inte. En konsekvensbedömning ska upprättas
om kamerabevakningen med hänsyn till bland annat
omfattning, sammanhang och ändamål gör att den
sannolikt leder till en hög risk för fysiska personers
rättigheter och friheter. I konsekvensbedömningen ska
bland annat en bedömning göras av om behandlingen
är nödvändig och proportionerlig i förhållande till syftet,
vilka risker för enskilda som finns samt vilka åtgärder
som planeras för att hantera riskerna och för att visa att
dataskyddsförordningen efterlevs. All kamerabevakning
omfattas inte av kravet på konsekvensbedömning,
men det är särskilt angivet i dataskyddsförordningen
att systematisk övervakning av en allmän plats i stor
omfattning omfattas av kravet. Även i andra fall kan
det vara sannolikt att kamerabevakningen leder till
hög risk för enskilda, till exempel om den omfattar
barn eller anställda. Om det fortsatt finns en hög risk
för enskilda trots de åtgärder som är planerade för

bevakningen i konsekvensbedömningen krävs ett
förhandssamråd med IMY.13 Omfattas bevakningen av
kravet på tillstånd anses dock förhandssamrådet ske
inom tillståndsprövningen och behöver inte ske separat.
Mer information om konsekvensbedömningar och
förhandssamråd finns på www.imy.se.

Information vid kamerabevakning
Den som bedriver kamerabevakning är enligt artikel
12 och 13 i dataskyddsförordningen skyldig att
lämna viss information till de personer som träffas
av bevakningen. Enligt kamerabevakningslagen ska
information om bevakningen lämnas genom tydlig
skyltning eller på annat verksamt sätt.14 Huvudregeln
är att skyltning ska ske, men informationen kan också
lämnas direkt till dem som kan komma att omfattas
av bevakningen. Informationen kan lämnas i två så
kallade informationslager. Den viktigaste informationen
ska finnas på en skylt på platsen där bevakningen
ska ske. Det är det första informationslagret. I det
första lagret ska det även finnas en hänvisning till det
andra informationslagret. Det kan till exempel vara en
webbplats eller ett telefonnummer som går att ringa för
att få information. I det andra informationslagret ska all
nödvändig information om bevakningen framgå.

Namn på personuppgiftsansvarig (och om tillämpligt dennes företrädare)
Bolaget AB
Kontaktuppgifter, inklusive kontaktuppgifter till eventuellt
dataskyddsombud
Bolaget AB. Gatan 1, 123 45, Staden
www.bolaget.se, +468 111 11 11
Information om den behandling som har störst konsekvenser för den
registrerade, till exempel lagringstid av inspelat material, överföring eller
publicering av bevakningsmaterial till tredje part:
Vi lagrar material i tre (3) dagar.

Kamerabevakning!
Ytterligare information finns tillgänglig via:
• Affisch på anslagstavla
• Kundtjänst
• Vår webbsida:
www.bolaget.se/
kamerabevakning

Ändamål med kamerabevakningen
Vi kamerabevakar i syfte att förhindra och utreda brott.
Registrerades rättigheter
Som bevakad kan du utöva flera rättigheter, särskilt rätten att få tillgång till
eller radering av dina personuppgifter.
För ytterligare information om denna kamerabevakning, inklusive dina rättigheter, se den personuppgiftsansvarigas fulla information genom de alternativ
som finns presenterade till vänster.

Bild 1. Exempel på hur informationsskylt om kamerabevakning kan se ut.

12. Artikel 35 i dataskyddsförordningen.
IMY | Vägledning vid kamerabevakning

13. Artikel 36 i dataskyddsförordningen.
14. 15 § kamerabevakningslagen.
13

På skylten i det första informationslagret ska den
viktigaste informationen lämnas, till exempel:

Dataskyddsförordningen kräver att i huvudsak följande
information lämnas vid kamerabevakning:

•
•
•

•

•
•

•
•

ändamålet med kamerabevakningen,
den personuppgiftsansvariges identitet,
kontaktuppgifter till den personuppgiftsansvarige och
dess dataskyddsombud, om ett sådant finns,
en upplysning om att de bevakade har rättigheter
enligt dataskyddsförordningen,
sådant som kan tänkas överraska den som blir
bevakad, till exempel om bevakningsmaterialet lagras
utanför EU eller om ljud tas upp,
hur länge materialet sparas (i förekommande fall),
information om vart den bevakade kan vända sig för
att få övrig information om bevakningen.

•
•
•
•

•
•

Europeiska dataskyddstyrelsen (EDPB) har i en EUriktlinje om kamerabevakning15 tagit fram ett exempel på
skylt, se föregående sida. Skylten är inte bindande och
det går bra att använda skyltar med en annan utformning.
Det går även bra att lämna ovanstående information
i direkt anslutning till en befintlig skylt som saknar
nödvändig information.
Skylten bör placeras i ögonhöjd så att det blir tydligt att
ett område är bevakat innan någon går in där. Om det
finns flera olika ingångar till ett bevakat område bör varje
ingång ha en separat skylt. Det behöver inte framgå
exakt var varje kamera är placerad, så länge det är tydligt
vilket område som är bevakat.
Om informationen om kamerabevakningen lämnas i två
informationslager kan den fullständiga informationen
ges på annat sätt, till exempel via en webbplats. Det
andra informationslagret måste också lämnas på ett
icke-digitalt sätt, till exempel genom ett telefonnummer,
en affisch centralt på platsen eller utskrifter som
kan lämnas till den som efterfrågar den i till exempel
en informationsdisk.

•

•
•
•

•
•

namn och kontaktuppgifter till personuppgiftsansvarig
och dennas företrädare (i förekommande fall),
kontaktuppgifter till dataskyddsombud (om det
finns ett),
ändamålet, alltså syftet med kamerabevakningen,
den rättsliga grunden,
om den rättsliga grunden är artikel
6.1 f (intresseavvägning) ska även den
personuppgiftsansvarigas eller tredje mans
berättigade intresse även tas upp,
mottagare eller kategorier av mottagare som ska ta
del av uppgifter (i förekommande fall),
hur länge bevakningsmaterialet lagras, alternativt
de kriterier som finns för att fastställa hur länge
bevakningsmaterialet ska lagras,
vilka rättigheter de registrerade har i förhållande
till den som bedriver bevakningen, till exempel att
begära registerutdrag eller begära att ni raderar
deras uppgifter,
att de registrerade kan klaga hos IMY,
om en skyldighet att kamerabevaka finns enligt avtal
eller lag,
vem som är mottagare av uppgifter, det vill säga
om det är någon annan som ska ta del av det
insamlade materialet,
om uppgifter kommer att överföras till tredje land,
om uppgifterna kommer att användas för
automatiserat beslutsfattande.

15. Riktlinjer 3/2019 för behandling av personuppgifter genom
videoenheter (version 2.0), s. 27.
14

IMY | Vägledning vid kamerabevakning

Anpassning av
bevakningen och frågor vid
intresseavvägning

Frågor att ställa vid intresseavvägning:
•
•

Kamerabevakning är en personuppgiftsbehandling
som normalt innebär ett intrång för enskilda. För att
minska intrånget och samtidigt uppfylla principerna
om uppgiftsminimering, lagringsminimering och
säkerhet för uppgifterna, finns ett antal faktorer som
personuppgiftsansvariga bör ta hänsyn till.
Ett bra tillfälle att se över hur bevakningen kan anpassas
är i samband med en intresseavvägning. Privata
verksamheter som inte är tillståndspliktiga behöver
basera sin kamerabevakning på en intresseavvägning.
Även när den rättsliga grunden är uppgift av allmänt
intresse ska en intresseavvägning göras innan en
kamerabevakning påbörjas. Det krävs att det finns
ett berättigat intresse för kamerabevakningen och
att den bevakade personens intresse av skydd
för sina personuppgifter inte väger tyngre än det
berättigade intresset.
Ett berättigat intresse kan exempelvis vara bevakning
för att förebygga, förhindra, upptäcka, utreda och
lagföra brott. Detta intresse måste ställas mot intresset
att inte filmad hos den som ska bevakas. Intresset
att inte bli filmad kan variera beroende på vilken
plats kameran filmar och hur utsatt personen är i den
situationen. Ytterligare en faktor som spelar roll är vad
personen rimligen kan förvänta sig på den plats som
kameran filmar.

Kamerans upptagningsområde
Det är inte tillåtet att behandla mer information än
vad som är nödvändigt för att uppnå ändamålet
med bevakningen. Upptagningsområdet för en
bevakningskamera bör därför begränsas till att endast
omfatta just det som syftet med bevakningen kräver.
Finns det känsliga områden inom bevakningsområdet
som bostäder, platser där människor vistas för
avkoppling, nöje, fritidsaktiviteter eller liknande och dessa
inte går att utesluta från bevakningen bör kamerabilden
maskeras för att minska integritetsintrånget.
Frågor att ställa vid intresseavvägning:
•

I detta avsnitt beskrivs olika faktorer som
personuppgiftsansvariga behöver beakta inför en
kamerabevakning, och exempel på frågor att ställa i
samband med en intresseavvägning.

Behovet av bevakning
För att kunna säkerställa att kamerabevakningen är
nödvändig, vilket normalt är ett krav för att den ska
vara laglig, är det lämpligt att beskriva behovet av
kamerabevakningen. Om bevakningen ska bedrivas
för att förebygga, upptäcka eller utreda brott krävs som
huvudregel att platsen är brottsutsatt.

IMY | Vägledning vid kamerabevakning

Varför behövs kamerabevakning?
Om kamerabevakning ska ske i ett
brottsförebyggande syfte:
– Vilka typer av brott och incidenter har inträffat
på platsen?
– Hur ofta inträffar det brott eller incidenter
på platsen?
– Hur allvarlig är brottsligheten?
– Vilka konsekvenser leder brottsligheten till?
– Är brottsligheten koncentrerad till vissa tider på
dygnet eller veckodagar?

•

Vilken typ av område är det som bevakas?
– Vad för typ av verksamhet sker på platsen?
– I vilka syften befinner sig människor på
platsen? Befinner de sig där för avkoppling och
återhämtning eller lek och fritidsaktiviteter?
– Är platsen som ska bevakas en arbetsplats?
– Vilka personer eller personkretsar rör sig på
platsen? Vuxna, barn eller blandat? Arbetstagare?
– Hur länge brukar människor uppehålla sig
på platsen?
Kan området som är tänkt att bevakas begränsas så
att intrånget i den personliga integriteten minskar?

Tiden för bevakningen
Om bevakningen bedrivs för att förebygga, upptäcka
eller utreda brott behöver hänsyn tas till när brott och
incidenter tidigare har inträffat. Om det endast eller
huvudsakligen har inträffat incidenter under kvälls- och
nattetid kan bevakningen begränsas till endast kvällar
och nätter. Sker bevakningen för att förebygga, förhindra
eller upptäcka olyckor i en verksamhet som bara
bedrivs dagtid bör kamerabevakningen endast bedrivas
under dagen.

15

Frågor att ställa vid intresseavvägning:
•
•
•

Ser behovet av bevakning olika ut på vardagar och
helger? När är behovet störst respektive minst?
Vilken tid på dygnet behövs bevakning? Under vilka
tider är behovet störst respektive minst?
Finns det behov av kamerabevakning dygnet runt
eller kan bevakningen begränsas till tider då intrånget
i den personliga integriteten är mindre?

Bildinspelning eller realtidsbevakning
Ska bevakning ske med bildinspelning eller ska
filmmaterialet endast visas i realtid? Ska någon titta
på filmen i realtid dygnet runt, eller ska åtkomst till
filmmaterialet endast vara tillåten vid en dokumenterad
incident? Bildinspelning anses generellt innebära ett
större intrång än realtidsbevakning. Det bör därför finnas
tydliga instruktioner för vem eller vilka som har tillgång till
bildmaterialet och i vilka situationer det är tillåtet att titta
på inspelat material.

Säkerheten för bevakningen
Vilka säkerhetsåtgärder som den
personuppgiftsansvarige behöver vidta beror på
omständigheterna i det enskilda fallet. Åtgärderna
ska göra att kamerabevakningen omges av lämpliga
tekniska och organisatoriska åtgärder. Den tekniska
säkerheten avser till exempel om filmmaterialet
lagras lokalt i kameran eller om det finns fjärråtkomst.
Den organisatoriska säkerheten handlar om vilken
behörighetsbegränsning som finns inom och utom
organisationen samt vilka rutiner för till exempel åtkomst
och uppföljning organisationen har. Fler än nödvändigt
ska inte ha behörighet att titta på filmmaterialet och det
ska endast vara möjligt att titta på filmen för att uppnå
syftet med bevakningen. Om syftet är att förebygga,
upptäcka eller utreda brott bör åtkomst till filmmaterialet
endast tillåtas efter en sådan incident.
Frågor att ställa vid intresseavvägning:
•

Frågor att ställa vid intresseavvägning:
•

•

Vilken typ av bevakning är nödvändig för att uppnå
ändamålet? Behövs bildinspelning eller räcker
realtidsbevakning? Är det tillräckligt att bevaka vid ett
aktiverat överfallslarm?
Huvudregeln är att det inte är tillåtet att spela in
eller avlyssna ljud. Väger ert behov tillräckligt tungt
för detta?

•

•

Om det går att få tillgång till bilder från kameran på
distans, hur skyddas material på väg från kameran
och var lagras det fysiskt? Vilken kryptering och
lösenordshantering omfattas materialet av?
Vilka har tillgång till det inspelade materialet? När får
behöriga personer ta del av bildinspelningen? Finns
riktlinjer och rutiner på plats och hur ser dessa ut?
Vilka har åtkomst till bevakningen i realtid och i vilken
omfattning? Hur ser rutinen ut? Var ska monitorn som
visar realtidsbevakningen placeras?

Mer information om intresseavvägning finns på
www.imy.se.

Lagringstiden
Om filmmaterialet ska sparas får det inte lagras under
längre tid än vad som är nödvändigt. Huvudregeln är att
filmmaterial inte bör sparas längre tid än ett par dagar.
Längre lagringstid än 72 timmar kan vara godtagbar, men
måste då motiveras särskilt. Ju längre lagringstiden är
desto utförligare motivering krävs.16
Frågor att ställa vid intresseavvägning:
•

•

•

För vilket ändamål bedrivs bevakningen? Sker
bevakningen i brottsförebyggande syfte (inspelning är
normalt tillåten för att utreda brott)?
Efter hur lång tid upptäcks normalt en incident på
platsen som ska bevakas? När en incident har
upptäckts, hur lång tid tar det att ta hand om det
inspelade materialet och till exempel skicka det till
polisen? Finns det andra faktorer i verksamheten som
kan motivera en längre lagringstid än 72 timmar?
Finns det tydliga rutiner för gallring av det
inspelade materialet?

16. Europeiska dataskyddsstyrelsens riktlinje om kamerabevakning
Riktlinjer 3/2019 för behandling av personuppgifter genom videoenheter
(version 2.0), s. 28.
16

IMY | Vägledning vid kamerabevakning

Arbetsgång vid kamerabevakning
Här presenteras en vägledning med förslag på arbetsgång för
verksamheter som planerar att kamerabevaka.

Utvärdera
kamerabevakningen
regelbundet

Bestäm ändamålet
– varför vill ni
kamerabevaka?

Visa att ni
gör rätt –
dokumentera
hur ni tänkt

Identifiera rättslig
grund och gör
intresseavvägning

Skydda
uppgifterna

Anpassa
bevakningen

Informera om
kamerabevakningen

Begränsa
lagringstiden
Föreligger
tillståndsplikt?

Bild 2. Förslag på arbetsgång som både tillståndspliktiga och inte
tillståndspliktiga aktörer kan följa vid kamerabevakning.

Bestäm ändamålet – varför vill ni kamerabevaka?

Identifiera rättslig grund och gör intresseavvägning

Syftet med bevakningen utgör bevakningsintresset, till
exempel bevakning i brottsförebyggande syfte eller för att
förhindra olyckor.

Den vanliga rättsliga grunden för
personuppgiftsbehandling vid kamerabevakning för
privata aktörer är intresseavvägning. För offentliga
aktörer och andra som utför en uppgift av allmänt
intresse är den rättsliga grunden istället ofta uppgift
av allmänt intresse. Både när den rättsliga grunden
är intresseavvägning och när den rättsliga grunden är
uppgift av allmänt intresse ska en intresseavvägning
göras innan en kamerabevakning påbörjas. En
intresseavvägning består av följande delar.

Om ändamålet är brottsförebyggande → Dokumentera
vad som har hänt på platsen.
Om ändamålet är att förhindra olyckor → Redogör för
vilken risk som föreligger på platsen.
Är ändamålet eller ändamålen berättigade?

IMY | Vägledning vid kamerabevakning

17

1. Fastställ integritetsintrånget. Vilket intresse har en
enskild person av att inte bli kamerabevakad på
platsen? Det utgör integritetsintresset.
2. Fastställ behovet. Anledningen till att ni vill
kamerabevaka utgör bevakningsintresset.
Bevakningsintressen som särskilt ska beaktas vid
kamerabevakning är i korthet att:
– förebygga, upptäcka eller utreda brott,
– förebygga, förhindra eller upptäcka störningar av
allmän ordning och säkerhet
– utöva kontrollverksamhet
– förebygga, förhindra eller upptäcka olyckor samt
– andra därmed jämförliga ändamål.17
3. Väg dessa intressen mot varandra. Om
bevakningsintresset väger tyngre än
integritetsintresset på platsen efter att anpassningar
av bevakningen har gjorts för att minska
integritetsintrånget är bevakningen tillåten.
Se mer i avsnittet Anpassning av bevakningen och frågor
vid intresseavvägning.
Anpassa bevakningen
När integritetsintresset har fastställts bör ni fundera
på hur ni kan minska risken för de som bevakas för att
begränsa intrånget. Tider på dygnet för bevakningen,
räcker det att bevaka under kvällar och nätter eller endast
vid larm? Vilket upptagningsområde är nödvändigt,
behöver eventuella maskeringar av integritetskänsliga
områden göras inom området? Behöver ni lagra material
eller räcker det med en realtidsbevakning? Tänk på
uppgiftsminimering, det är bara tillåtet att filma det som
behövs för ändamålet – vill ni filma för mycket?
Begränsa lagringstiden
Om filmmaterial ska sparas får lagringstiden inte vara
längre än nödvändigt. Uppgifterna ska raderas när de
inte längre behövs för ändamålet. Om en lång lagringstid
kan motiveras kan den vara tillåten. Vid en längre
lagringstid måste dock motiveringen vara utförligare,
särskilt om lagringstiden ska vara längre än 72 timmar.
Föreligger tillståndsplikt för bevakningen? → Sök
tillstånd!
Tillstånd till kamerabevakning krävs för myndigheter och
andra som utför en uppgift av allmänt intresse, om de
varaktigt eller regelbundet upprepat ska kamerabevaka
på ett sätt som innefattar personbevakning på en plats
dit allmänheten har tillträde. Se mer i avsnittet Vad gäller
vid kamerabevakning?

Informera om kamerabevakningen
Vilken information ska ni lämna och hur ska
informationen lämnas? Information om bevakningen kan
lämnas i två lager. Det första lagret är skylten och där ska
den viktigaste informationen framgå. Det ska även finnas
en hänvisning till var fördjupad information finns, det så
kallade andra lagret. Se mer i avsnittet Grundläggande
krav enligt dataskyddsförordningen.
Skydda uppgifterna
Filmmaterialet kan behöva skyddas med kryptering eller
andra säkerhetslösningar. Nivån på säkerheten ska vara
lämplig utifrån situationen i det enskilda fallet. Det gäller
både den tekniska säkerheten och den organisatoriska
säkerheten. Organisatoriska säkerhetsåtgärder är till
exempel rutiner för hantering och åtkomstbegränsningar
avseende filmmaterialet.
Visa att ni gör rätt – dokumentera hur ni har tänkt
Kamerabevakning är som utgångspunkt en känslig
typ av personuppgiftsbehandling då den ofta fångar
en stor mängd information. För att säkerställa att
bevakningen är laglig behöver att antal bedömningar
göras. Bedömningarna bör dokumenteras skriftligen,
bland annat för att möjliggöra för de som blir bevakade
att få information om kamerabevakningen och för
att säkerställa att på förhand uppställda rutiner följs.
Dokumentation är också centralt för att kunna visa
vilka avvägningar som gjorts, enligt ansvarsprincipen
i dataskyddsförordningen.
Utvärdera er kamerabevakning regelbundet
Behovet av kamerabevakning måste ses över
regelbundet. Om något har förändrats på den bevakade
platsen eller om andra omständigheter har förändrats
som gör att kamerabevakningen inte längre behövs
eller bör justeras bör detta åtgärdas så snart som
möjligt. Finns ett tillstånd till kamerabevakning kan
en ansökan om ändring av tillståndet enligt 14 §
kamerabevakningslagen behöva göras.

Mer information om kamerabevakning finns också
i Europeiska dataskyddsstyrelsens (EDPB:s)
riktlinje om kamerabevakning ”Riktlinjer 3/2019 för
behandling av personuppgifter genom videoenheter
(version 2.0)”, fastställd i januari 2020.

17. 8 § kamerabevakningslagen
18

IMY | Vägledning vid kamerabevakning

Ansökningar om tillstånd till
kamerabevakning

HELÅR
2020

Under perioden 1 augusti 2018 till och med 31 december
2020 tog IMY totalt emot cirka 1 400 ansökningar om
tillstånd till kamerabevakning. Knappt 300 ansökningar
kom in under 2018, cirka 500 ansökningar under 2019
och drygt 600 ansökningar under 2020.
Eftersom kamerabevakningslagen infördes den 1 augusti
2018 finns inte helårssiffror för det året, vilket innebär
att jämförelsen på årsbasis inte ger en helt rättvisande
bild av utvecklingen. Det som går att säga är att antalet
tillståndsansökningar ökade mellan år 2019 och 2020.

HELÅR
2020

617

HELÅR
2019

503

1 AUG - 31
DEC 2018

289

0

200

400

51

HELÅR
2019

42

1 AUG - 31
DEC 2018

58

0

20

40

60

Bild 4. Genomsnittligt antal ansökningar om tillstånd till
kamerabevakning som inkommit till IMY per månad under
perioden 1 augusti 2018 till 31 december 2020.

Kamerabevakningslagen gäller som tidigare nämnts
samtliga verksamheter, men det är endast myndigheter
och aktörer som utför uppgifter av allmänt intresse som
behöver ansöka om tillstånd till bevakningen. Av de cirka
1 400 ansökningar om tillstånd som inkom till IMY under
perioden 1 augusti 2018 till 31 december 2020 kom
knappt 60 procent från myndigheter, drygt 25 procent
från privata aktörer och cirka 15 procent från statligt samt
kommunalt ägda bolag.

600

Bild 3. Antal ansökningar om tillstånd till kamerabevakning
som inkommit till IMY per år under perioden 1 augusti 2018
till 31 december 2020.

Vid jämförelse av det genomsnittliga antalet ansökningar
per månad för respektive år framgår att den siffran
var högst år 2018. Då uppgick det genomsnittliga
antalet ansökningar till 58 stycken per månad. År 2019
inkom i genomsnitt 42 ansökningar per månad, och år
2020 i genomsnitt 51 ansökningar per månad. Att det
genomsnittliga antalet ansökningar per månad var något
fler år 2018 beror sannolikt på en eftersläpning eftersom
inga beslut om tillstånd togs under perioden mellan
införandet av dataskyddsförordningen den 25 maj 2018
och införandet av den nya kamerabevakningslagen den
1 augusti samma år.

IMY | Vägledning vid kamerabevakning

19

Beslut om tillstånd till
kamerabevakning
Av de totalt cirka 1 400 inkomna ansökningarna under
perioden 1 augusti 2018 till 31 december 2020 hade IMY
vid årsskiftet 2020/2021 fattat beslut i knappt 1 250 fall.
I en tredjedel, 30 procent, av de beslutade ansökningarna
har IMY beviljat de inkomna ansökningarna i sin helhet.
I knappt en femtedel, 19 procent, av ansökningarna har
IMY delvis godkänt ansökningarna. Detta betyder att
tillstånd exempelvis kan ha beviljats för en del av den
ansökta tiden per dygn eller för en del av det geografiska
område som tillstånd ansöktes för. I en mindre andel,
9 procent, av ansökningarna har IMY inte beviljat tillstånd
till kamerabevakning överhuvudtaget. När IMY inte
beviljar en ansökan beror det på att myndigheten har
bedömt att kamerabevakningen ska genomföras på ett
sätt som innebär ett för stort intrång i den personliga
integriteten i förhållande till behovet av bevakningen.
Utöver de ansökningar där IMY fattat beslut om att
bevilja, delvis bevilja eller inte bevilja tillstånd till
kamerabevakning, har myndigheten avvisat 30 procent
av de hanterade ansökningarna. När en ansökan avvisas
innebär det att IMY beslutar att tillstånd inte krävs enligt
kamerabevakningslagen. Detta kan exempelvis handla
om att verksamheten som ansökt om kameratillstånd
inte är tillståndspliktig eller att ansökan gäller ett
område dit allmänhet inte har tillträde, vilket inte heller är
tillståndspliktig bevakning.
Ytterligare 11 procent av de beslutade ärendena
utgjordes av ansökningar som IMY av olika anledningar
har avskrivit. Att en ansökan avskrivs kan bero på att
verksamheten som ansökt om tillståndet har dragit
tillbaka ansökan alternativt att införandet av lagändringar
medfört att vissa aktörer eller vissa platser inte längre
är tillståndspliktiga.

Ansökningar om tillstånd där beslut har
fattats, redovisade per område
Ansökningarna om tillstånd till kamerabevakning som
IMY har tagit beslut om har kategoriserats i 19 olika
områden, vilket diagrammet på nästa sida visar. Flest
antal ansökningar har lämnats in från skolor, följt
av vårdinrättningar och därefter fritidsanläggningar.
Majoriteten av aktörerna som ansökt om tillstånd till
kamerabevakning har gjort det för att förebygga brott
och/eller öka tryggheten på platsen.
Såväl fördelningen av beslut, det vill säga andelen
ansökningar som beviljats respektive nekats, liksom
omfattningen av ansökningar som inte kräver tillstånd,
varierar mellan olika områden. För exempelvis domstolar
har 98 procent av de beslutade ansökningarna beviljats,
medan endast 30 procent har beviljats för kategorin gator
och torg. Att andelen varierar beror på att integritetsrisker
i förhållande till nyttan med kamerabevakningen varierar
mellan olika områden. Att andelen ansökningar som
inte kräver tillstånd också varierar mellan olika områden
kan exempelvis bero på att samtliga aktörer inom vissa
områden är tillståndspliktiga, medan så inte är fallet för
andra områden. Samtliga domstolar, där alla ansökningar
bedömts kräva tillstånd, är exempelvis myndigheter
och därmed tillståndspliktiga. Hela 46 procent av de
hanterade ansökningarna från flerbostadshus har
däremot bedömts som inte tillståndspliktiga. Detta
beror till stor del på att bostadsrättsföreningar och
privata hyresvärdar, som inte är tillståndspliktiga, har
skickat in ansökningar om tillstånd till kamerabevakning.
Kunskapen kring lagstiftningen om kamerabevakning kan
också variera mellan olika områden, vilket i sin tur kan
påverka att andelen ansökningar som bedöms som inte
tillståndspliktiga varierar mellan olika områden.

Beviljade ansökningar 30%
Delvis beviljade
ansökningar 19%
Ej beviljade ansökningar 9%
Tillstånd krävs ej 30%
Avskrivna ansökningar 11%
Antal beslut: 1248

Bild 5. Fördelning av de beslut om tillstånd till
kamerabevakning som tagits under perioden 1 augusti 2018
– 31 december 2020. IMY har även fattat beslut om ändringar
av redan befintliga tillstånd i 24 fall.

20

IMY | Vägledning vid kamerabevakning

SKOLOR
VÅRDINRÄTTNINGAR
FRITIDSANLÄGGNINGAR
MYNDIGHETSLOKALER/KONTOR
STATIONSOMRÅDEN
PARKERINGAR
GATOR OCH TORG
DOMSTOLAR

Beviljade ansökningar

ÅTERVINNINGSCENTRALER

Delvis beviljade ansökningar

FLERBOSTADSHUS

Ej beviljade ansökningar

SKOG OCH MARK

Tillstånd krävs ej

DRÖNARE
FÄRDMEDEL
MUSEER
RÄDDNINGSTJÄNST
APOTEK
KRIMINALVÅRDEN
SKYDDSOBJEKT
ÖVRIGT

0

100

200

300

Bild 6. Antal beslut om tillstånd till kamerabevakning redovisade per område för perioden 1 augusti 2018 – 31 december 2020.
Diagrammet visar även hur stor del av ansökningarna som har beviljats, delvis beviljats, ej beviljats eller där tillstånd
inte krävts.18

I del två av rapporten kommer de beslutade tillstånden
för samtliga kategorier förutom övrigt att redovisas
mer i detalj. Kategorin övrigt består till stor del av
privata verksamheter som ansökt om tillstånd till
kamerabevakning, men som inte är tillståndspliktiga.
Kategorin övrigt innehåller också tillståndspliktiga
ansökningar från myndigheter och aktörer som utför
uppgifter i allmänt intresse, men där ansökningarna inte
passat in i någon annan kategori.

18. Det totala antalet beslut i detta diagram skiljer sig något
från det totala antalet beslut hos IMY som visas i Bild 5.
Detta beror på att avskrivningar inte visas i detta diagram samt
att ett antal ärenden har bedömts tillhöra flera kategorier.
IMY | Vägledning vid kamerabevakning

21

Typ av kamerabevakning för beviljade
och delvis beviljade ansökningar
Av de ansökningar om tillstånd till kamerabevakning
som IMY beviljat eller delvis beviljat har knappt hälften,
48 procent, inneburit bevakning både i realtid och med
bildinspelning. För drygt en tredjedel, 33 procent, av
ansökningarna har IMY beviljat bevakning endast med
bildinspelning. För 8 procent av de beviljade och delvis
beviljade ansökningarna har tillstånd getts till bevakning
endast i realtid och i 11 procent av fallen har tillstånd
getts till bevakning med endast porttelefonkamera.
Bevakning med bildinspelning innebär ett större
intrång i den enskildes personliga integritet jämfört
med realtidsbevakning. Det krävs därför i regel att
den sökanden kan visa att platsen är brottsutsatt och
att bevakningen ska ske i syfte att utreda brott för att
bevakning med bildinspelning ska beviljas.
Bevakning med porttelefonkamera är i regel mindre
känslig ur integritetssynpunkt eftersom bevakningen
endast sker av ett mindre område vid en entré.
Bevakningen träffar bara den person som ringer på
vid dörren och bevakningen sker enbart vid påringning
på porttelefonen och så länge samtalet pågår. Att
porttelefonkameror endast bevakar i realtid och inte med
bildinspelning minskar också integritetsintrånget. IMY
beviljar därför normalt sett tillstånd till sådan bevakning
utan att det krävs ytterligare bevisning kring en eventuell
problematik på platsen.

Bevakning med endast
porttelefonkamera 11%
Bevakning endast i realtid 8%
Bevakning med endast
bildinspelning 33%
Bevakning i realtid och med
bildinspelning 48%
Antal beslut: 618

Bild 7. Diagrammet visar vilken typ av bevakning som har
beviljats eller delvis beviljats av IMY.

22

IMY | Vägledning vid kamerabevakning

DEL 2:
Vägledning för olika områden

Beslut om tillstånd till
kamerabevakning för olika
områden
I den här delen av rapporten beskrivs de
beslut om tillstånd till kamerabevakning
som fattats av IMY inom respektive
område under perioden 1 augusti 2018
till 31 december 2020. Även områden
som inte längre är tillståndspliktiga
finns med. Anledningen till det är att
verksamheterna fortfarande måste
följa dataskyddsförordningen och
kamerabevakningslagen, och de beslut
som IMY fattat kan därför fungera som
vägledning även om verksamheterna
alltså inte längre behöver ansöka
om tillstånd hos IMY. Ordningen för
beskrivningarna utgår från hur många
beslut IMY fattat för de olika områdena.

Skolor
Kamerabevakning vid skolor blir allt vanligare och en
stor del av de tillståndsansökningar som kommit in
till IMY gäller just bevakning på skolor eller förskolor.
Vanligtvis är det fråga om bevakning utomhus av
skolbyggnader och skolgårdar, men även bevakning
inomhus i till exempel entréer förekommer. Syftet med
bevakningen är i regel att öka tryggheten på skolområdet
och att förebygga, förhindra, upptäcka och utreda brott.
Brottsligheten gäller vanligtvis skadegörelse i form av
glaskross, klotter, brand eller åverkan på bord, bänkar
och lekställningar. I vissa fall finns även problematik med
inbrott, narkotikabrott och våldsbrott.
Integritetsintresset på skolor och förskolor väger
generellt sett tungt. En skola, förskola eller skolgård
är platser där barn och unga uppehåller sig. Dessa är
enligt dataskyddsförordningen en särskilt skyddsvärd
grupp, vilket innebär att de har ett särskilt skydd mot att
bli bevakade. Skolan är även en arbetsplats där elever
och personal måste befinna sig under verksamhetstid.
Bevakning i skolan kan innebära en kartläggning av hur
elever och personal utför sina arbetsuppgifter, vilket
gör att bevakning under verksamhetstid är särskilt
känsligt. Dessutom är skolgården en plats för nöje och
fritidsaktiviteter där barn och unga vistas både under
och efter skoltid för att leka eller umgås med vänner.
Sammanfattningsvis är skolor, förskolor och skolgårdar
känsliga platser av flera anledningar. Det krävs därför
starka skäl för att kamerabevakning ska vara tillåten.
Integritetsintresset på skolor, förskolor och skolgårdar
varierar dock över dygnet. Under skoltid väger
integritetsintresset mycket tungt, eftersom verksamhet
pågår och många befinner sig på skolan. Under kvällsoch nattetid väger integritetsintresset lättare eftersom
ingen verksamhet pågår och personer inte vistas på
platsen i samma utsträckning.

Beviljade ansökningar 23%
Delvis beviljade
ansökningar 42%
Ej beviljade ansökningar 5%
Tillstånd krävs ej 30%
Antal beslut: 330

Bild 8. Fördelning av beslut om tillstånd till
kamerabevakning avseende skolor. Avser perioden
1 augusti 2018 – 31 december 2020.

IMY | Vägledning vid kamerabevakning

24

Beviljade ansökningar om tillstånd
De beviljade ansökningarna gäller huvudsakligen
kamerabevakning utomhus av byggnaders fasader
och hela eller delar av skolgårdar. Skolfasader har i
rättspraxis ansetts vara generellt utsatta för brott i form
av skadegörelse. Skolor får därför bevaka fasader och
området två meter ut från fasader utan att platsen är
brottsutsatt eller att underlag om inträffade incidenter
behöver redovisas i det enskilda fallet.
Med hänsyn till det höga integritetsintresset har
bevakningstiderna begränsats till vardagar klockan
20.00–06.00 och skolfria dagar klockan 17.00–07.00.
Anledningarna till detta är att integritetsintresset under
kvälls- och nattetid väger betydligt lättare samt att den
brottslighet som skolor i regel drabbas av normalt sker
under dessa tider. För att IMY ska bevilja tillstånd till
kamerabevakning under andra tider eller av större ytor
krävs en utredning som visar att platsen är utsatt för brott
på ett sådant sätt att ytterligare bevakning är motiverad.
Om sökande kan visa att platsen är brottsutsatt beviljas i
regel tillstånd till bevakning av hela skolområdet.
Kamerabevakning har beviljats i realtid och med rätt till
bildinspelning. IMY föreskriver vanligtvis ett särskilt villkor
om att bevakning endast får ske när ingen verksamhet
äger rum på skolan. Med verksamhet menas till exempel
föräldramöten eller kvällsaktiviteter. Med detta villkor
säkerställs att om det vid enstaka tillfällen pågår aktivitet
på skolan efter klockan 20.00 så kommer personer som
deltar inte att bevakas.
Ej beviljade ansökningar om tillstånd
De ansökningar där tillstånd inte har beviljats rör
huvudsakligen bevakning under verksamhetstider.
Ansökningarna rör både bevakning utomhus på
skolgården och inomhus i exempelvis entréer och
allmänna utrymmen. IMY har funnit att även om
sökanden har redogjort för en viss problematik på
platsen har typen och omfattningen av de rapporterade
incidenterna inte varit sådan att bevakningsintresset
vägt tyngre än det tunga integritetsintresset som finns
under verksamhetstider.

Om det tänkta bevakningsområdet överstiger två meter
från fasaden krävs att sökanden kan visa att platsen är
brottsutsatt för att bevakning ska vara tillåten. För att en
skola ska anses vara brottsutsatt krävs en utredning som
visar att det finns återkommande problem med brott och
incidenter. Det är alltså inte tillräckligt med ett generellt
antagande, utan skriftligt underlag över inträffade
händelser behöver redovisas i varje enskilt fall. Skolan
behöver komma in med en detaljerad sammanställning
över brott och incidenter som har inträffat på platsen
som ska bevakas. Av sammanställningen ska det
framgå vilken typ av brott eller incident som har inträffat
och var händelsen ägt rum. Även datum, veckodag
samt tid på dygnet för händelsen ska framgå. Om
händelsen har polisanmälts bör detta anges, men
enskilda polisanmälningar ska som huvudregel inte
skickas till IMY. Just denna typ av underlag är det som
vanligtvis behöver kompletteras i skolärenden. IMY har
därför tagit fram en mall som skolor kan använda vid
incidentrapportering. Dokumentet finns på www.imy.se.
När det gäller tiderna för bevakning är det vanligt att
skolor vill bedriva bevakning under all tid när skolan är
stängd och ansökningarna rör därför ofta bevakning
dygnet runt under helger. Möjligheten att göra avsteg från
praxistiderna är dock begränsad. Skolgårdar används
av barn och unga även utanför verksamhetstider.
För att bevakning ska tillåtas under andra tider än
vardagar klockan 20.00–06.00 och skolfria dagar
klockan 17.00–07.00 ställs höga krav. Underlaget
och incidentrapporterna behöver vara detaljerade
och det ska framgå vilken tid enskilda incidenter har
inträffat. Därefter bedömer IMY timme för timme om
problematiken är sådan att det är motiverat att ytterligare
bevakning beviljas.
När det gäller bevakning inomhus har tillstånd till
bevakning beviljats i entréområden under tider när
verksamhet inte pågår i skolan och lokalerna är låsta och
larmade. Bevakning under andra tider har avslagits.

Delvis beviljade ansökningar om tillstånd
Som framgår ovan beviljas skolor och förskolor
regelmässigt tillstånd till bevakning av fasader och
området två meter från fasader under vissa bestämda
tider. De ansökningar som kommer in till IMY rör dock
vanligtvis betydligt större upptagningsområden och/eller
mer omfattande bevakningstider. De delvis beviljade
ansökningarna gäller därför huvudsakligen ärenden
där sökande inte har kunnat visa att det finns skäl
att frångå praxis när det gäller upptagningsområde
och/eller bevakningstider.

25

IMY | Vägledning vid kamerabevakning

Ansökningar där tillstånd inte krävs för bevakningen
Ansökningar där tillstånd inte krävs är när bevakningen
ska ske på platser på skolan dit allmänheten inte har
tillträde. En skolgård anses generellt vara en plats dit
allmänheten har tillträde. Likaså anses allmänheten
som utgångspunkt ha tillträde till skolors huvudentréer
och vägen fram till rektorsexpeditionen. Allmänheten
har dock inte tillträde till övriga ytor inomhus i en
skolbyggnad. Det gäller till exempel klassrum, korridorer,
personalrum och uppehållsrum. Det behöver inte finnas
några fysiska hinder som låsta dörrar för att det ska
räknas som en plats dit allmänheten inte har tillträde.
IMY har därför avvisat ansökningar om bevakning på
sådana platser. Att bevakningen på dessa platser inte är
tillståndspliktig innebär dock inte att den per automatik
är laglig. Den som vill bevaka på platser dit allmänheten
inte har tillträde ska själv göra en bedömning av om
bevakningen är laglig eller inte. Om IMY inleder tillsyn
mot en skola som bevakar platser dit allmänheten inte
har tillträde måste den personuppgiftsansvariga kunna
visa hur skolan har gjort bedömningen att bevakningen
är laglig och att man efterlever övriga bestämmelser i
dataskyddsförordningen.

En skola ansökte om tillstånd till kamerabevakning
avseende skolbyggnader, tillhörande skolgård
och parkering. Bevakning skulle ske alla dagar kl.
21.00–06.00. IMY konstaterade att integritetsintresset
under kvälls- och nattetid vägde relativt lätt samt
att bevakningsintresset vägde relativt tungt.
IMY konstaterade att det tänkta bevakningsområdet
översteg vad som tidigare godtagits i praxis. Den
redovisade brottsligheten gällde huvudsakligen
skadegörelse riktad mot skolans fasader och motiverade
viss kamerabevakning i anslutning till fasaderna.
Underlaget gav dock inte stöd för att skolgården i stort
var utsatt för brott på ett sådant sätt att ytterligare
bevakningsområde än det som angetts i praxis var
motiverat. Ansökan avslogs därför i den del den som
avsåg bevakning av andra delar av området än fasader
och området två meter ut från fasader. Avseende tiderna
för bevakning fann IMY att bevakningsintresset under
de sökta tiderna vägde tyngre än integritetsintresset.
Sammanfattningsvis beviljades tillstånd till
kamerabevakning av fasader och området två meter
ut från fasader. Bevakning fick ske alla dagar kl.
21.00–06.00 i realtid och med rätt till bildinspelning.
Bevakningen fick endast ske under förutsättning
att ingen verksamhet ägde rum på skolan.
Exempel där en ansökan delvis har beviljats.

IMY | Vägledning vid kamerabevakning

26

Vårdinrättningar
I denna kategori ingår ärenden där bevakning
ska ske vid sjukhus, vårdcentraler, äldreboenden,
tandläkarmottagningar, behandlingsboenden och andra
typer av vårdinrättningar. Ansökningar kan komma
från regioner, kommuner, privata vårdgivare eller
kommunala fastighetsbolag.
Vårdinrättningar besöks av personer som av olika
anledningar behöver söka vård och integritetsintresset
väger därför tungt. Personerna kan befinna sig i en utsatt
situation och bevakningen kan därför vara av känslig
karaktär. Vårdinrättningar är dessutom arbetsplatser,
vilket innebär att anställda kan bli bevakade under
sin arbetstid.
Integritetsintresset kan variera mellan olika platser på
en vårdinrättning och beroende på omständigheter
i det enskilda fallet. I väntrum och på andra platser
där personer vistas under längre perioder väger
integritetsintresset tungt. På platser som människor
endast passerar väger det något lättare, till exempel vid
entréer. Kamerabevakning under dagtid vid frekvent
använda entréer innebär dock att ett stort antal patienter,
besökare och i vissa fall personal träffas av bevakningen.
Det kan tala för ett tungt vägande integritetsintresse.
Det medför också särskilda risker att bevaka platser där
svårt sjuka eller allvarligt skadade personer befinner sig.
Vid bedömningen av integritetsintresset ska det samtidigt
vägas in att de som omfattas av bevakningen i huvudsak
är samma personer som den har till syfte att skydda,
vilket minskar integritetsintresset något. Likaså minskar
integritetsintresset något av att bevakningen i regel ska
utföras av dem som har ansvaret för att ta hand om och
vårda patienterna.
Eftersom integritetsintresset väger tungt vid
vårdinrättningar krävs det vanligtvis att sökanden
kan visa på en dokumenterad problematik med
brottslighet och/eller ordningsstörningar, eller något
annat tungt vägande skäl för bevakningen för att IMY
ska kunna meddela tillstånd. Om bevakningen ska
ske på integritetskänsliga platser krävs normalt att
problematiken med brottslighet eller ordningsstörningar
är av allvarlig art och återkommande. På mindre
integritetskänsliga platser, till exempel vid vissa entréer
kan det räcka med mindre allvarlig eller mindre frekvent
brottslighet. Om brott eller incidenter har inträffat bör det
av dokumentationen framgå vad som skett, var det har
skett och när det har inträffat.

27

En fråga som kan bli aktuell i ärenden som rör
vårdinrättningar är om bevakningen ska ske på
platser dit allmänheten har tillträde. Det är avgörande
för om bevakningen är tillståndspliktig eller inte. Av
rättspraxis och förarbeten följer att begreppet plats dit
allmänheten har tillträde ska tolkas vitt. Det gäller inte
minst på vårdinrättningar, vars verksamhet riktar sig till
allmänheten, dit vem som helst kan söka sig och där
patienter vistas tillsammans med anhöriga eller andra.
Gränsdragningen om allmänheten har tillträde till en plats
eller inte är i vissa fall komplicerad. Att dörrar är låsta och
tillträdet rent fysiskt är begränsat behöver inte innebära
att allmänheten inte har tillträde till en plats.
Inte heller att det krävs att patienter eller anhöriga
identifierar sig eller är inskrivna patienter på sjukhuset
för att få visats i ett visst område innebär regelmässigt att
allmänheten inte har tillträde till platsen. Resonemanget
kring detta är att alla personer ur allmänheten kan vara
eller bli patienter på vårdinrättningen och då få tillträde
till dessa delvis begränsade platser. Ambulanshallar, inre
väntrum och korridorer i akutmottagningar har därför
i flera ärenden bedömts vara platser dit allmänheten
har tillträde och tillstånd till kamerabevakning har
krävts. Utrymmen som allmänheten normalt sett inte
anses ha tillträde till är sådana som endast används
av vårdinrättningens personal eller andra som på
grund av sitt arbete är behöriga att vistas där, till
exempel personalrum, förråd och lastkajer. Det har stor
betydelse om den personkrets som vistas i det aktuella
utrymmet är bestämd och begränsad på förhand. I
så fall har allmänheten i regel inte tillträde till platsen
men omständigheterna i det enskilda fallet måste
alltid beaktas.
Flera ärenden som IMY har beslutat i när det gäller
tillstånd till kamerabevakning vid vårdinrättningar har
överklagats till domstol där en överprövning av besluten
kommer att ske.

Beviljade ansökningar 55%
Delvis beviljade
ansökningar 21%
Ej beviljade ansökningar 15%
Tillstånd krävs ej 9%
Antal beslut: 136

Bild 9. Fördelning av beslut om tillstånd till
kamerabevakning avseende vårdinrättningar.
Avser perioden 1 augusti 2018 – 31 december 2020.

IMY | Vägledning vid kamerabevakning

Beviljade ansökningar om tillstånd
En stor andel av de beslut där IMY har beviljat tillstånd
till kamerabevakning vid vårdinrättningar rör bevakning
med porttelefonkameror. Vid en vårdinrättning kan
det finnas behov av att kunna säkerställa att endast
behöriga personer ges tillträde till en verksamhet
eller att kontrollera att den som ringer på inte utgör en
säkerhetsrisk. Sådan bevakning är i regel mindre känslig
ur integritetssynpunkt eftersom bevakningen endast sker
av ett mindre område vid entrén. Bevakningen träffar
bara den person som ringer på vid dörren och denna är
därmed fullt medveten om bevakningen. Dessutom sker
bevakningen enbart vid påringning på porttelefonen och
så länge samtalet pågår. Att porttelefonkameror endast
bevakar i realtid och inte med bildinspelning minskar
också integritetsintrånget. IMY beviljar därför normalt sett
tillstånd till sådan bevakning utan att det krävs ytterligare
bevisning kring en eventuell problematik på platsen.
I fråga om bevakning i väntrum, korridorer och andra ytor
inomhus vid en vårdinrättning har det krävts att sökanden
har kunnat visa på en relativt omfattande problematik
med skadegörelse, hot och våld. I de fall IMY har beviljat
ansökningar i sin helhet har det varit fråga om bevakning
av begränsade ytor på vårdinrättningar som har bedömts
vara brottsutsatta eller där det har bedömts finnas risker
för angrepp på någons liv, hälsa eller trygghet eller på
egendom. Eftersom syftet med bevakningen har varit att
få en översikt över bevakningsområdena för att upptäcka
störningar har tillstånd beviljats till bevakning i realtid
och i vissa fall med rätt till bildinspelning efter aktiverat
överfallslarm. Eftersom bevakning med bildinspelning
innebär ett större intrång i den personliga integriteten har
IMY endast i undantagsfall beviljat tillstånd till bevakning
med kontinuerlig bildinspelning, huvudsakligen om
platsen har bedömts vara brottsutsatt.
Ej beviljade ansökningar om tillstånd
I de ärenden då IMY har avslagit ansökningar om
kamerabevakning på vårdinrättningar har det i många fall
berott på att sökanden inte har kunnat bevisa att det finns
ett konkret problem med brott eller ordningsstörningar
på platsen och inte heller visat på något annat
tungt vägande behov som motiverar användningen
av bevakningskameror. Eftersom det är fråga om
bevakning av platser med högt integritetsintresse
är det inte tillräckligt att hänvisa till att sökanden vill
öka den upplevda tryggheten eller vill ha översikt av
patientflödena på platsen. För att bevakning ska vara
tillåten krävs att det finns ett faktiskt och tungt vägande
behov av kamerabevakning.

IMY | Vägledning vid kamerabevakning

I några ärenden har IMY konstaterat att det finns vissa
problem med till exempel hot och våld som motiverar
ett behov av kamerabevakning i syfte att förhindra
angrepp på liv, hälsa eller trygghet eller på egendom.
Integritetsintresset väger, som tidigare nämnt, dock
tungt på vårdinrättningar. I avvägningen mellan
integritetsintresset och bevakningsintresset ska det
även beaktas hur bevakningen ska utföras och vilket
område som ska bevakas. Om bevakning till exempel ska
ske dygnet runt och med bildinspelning på platser där
patienter vårdas innebär det ett större intrång i enskildas
personliga integritet. I de fallen kan det vara så att
integritetsintresset väger tyngre än bevakningsintresset
även om det finns vissa problem som motiverar
kamerabevakning. Bevakningen är då inte tillåten.
Delvis beviljade ansökningar om tillstånd
Hur bevakningen ska bedrivas kan vara avgörande för
om ansökan beviljas helt eller delvis. I vissa ärenden
har IMY bedömt att kamerabevakningen endast är
laglig på vissa platser eller att kamerabevakning endast
får bedrivas under vissa tider. Så kan till exempel
vara fallet om ett sjukhus ansöker om bevakning
på flera olika avdelningar, men problematiken med
brott eller ordningsstörningar framförallt gäller en
särskild avdelning. Det kan också vara avgörande om
bevakningen till exempel ska ske i realtid eller med
bildinspelning. I några ärenden har IMY bedömt att
sökanden inte har visat på ett behov av bildinspelning
men ansett att behovet av bevakning i realtid väger
tyngre än integritetsintresset på platsen. I andra
ärenden har IMY beviljat tillstånd att bevaka med
inspelning vid aktiverat överfallslarm men avslagit
kontinuerlig bevakning.
Ansökningar där tillstånd inte krävs för bevakningen
I ärenden som rör bevakning vid vårdinrättningar där
IMY har avvisat ansökningar har orsaken i flera fall
varit att kamerabevakningen skulle ske på platser dit
allmänheten inte bedömts ha tillträde. Då krävs inte
tillstånd enligt kamerabevakningslagen. IMY prövar
då inte om den tänkta bevakningen är laglig eller inte,
utan den som bevakar ska själv göra bedömningen
utifrån bestämmelserna i dataskyddsförordningen.
Att bevakningen inte är tillståndspliktig innebär inte
automatiskt att den är tillåten. Den som vill bevaka
på platser dit allmänheten inte har tillträde ska själv
göra en bedömning av om bevakningen är laglig eller
inte. Om IMY inleder tillsyn mot en vårdinrättning
som bevakar platser dit allmänheten inte har tillträde
måste den personuppgiftsansvariga kunna visa
hur den har gjort bedömningen att bevakningen är
laglig och att man efterlever övriga bestämmelser i
dataskyddsförordningen.

28

I några ärenden har IMY avvisat ansökningar på grund av
att sökanden, trots flertalet påminnelser, inte har skickat
en komplett ansökan.

Ett sjukhus ansökte om tillstånd till kamerabevakning
med en porttelefonkamera. IMY konstaterade
att bevakningsintresset vägde relativt tungt och
integritetsintresset vägde relativt lätt. Bevakningen skulle
endast ske i realtid och avsåg ett begränsat område.
För att bevakningsintresset skulle väga tyngre än
integritetsintresset ansåg IMY att det var nödvändigt att
begränsa bevakningen på så sätt att bevakningen endast
fick ske i samband med påringning och pågå till dess att
samtal avslutats. Tillstånd till kamerabevakning i realtid
beviljades därför med villkor om sådan begränsning.
Exempel där en ansökan har beviljats.

29

IMY | Vägledning vid kamerabevakning

Fritidsanläggningar
Med fritidsanläggningar menas i detta fall verksamheter
som är tänkta att användas för nöje, allmänbildning
eller avkoppling. Det kan vara fråga om bibliotek,
samlingslokaler, kulturhus, idrottsanläggningar
eller badhus. På sådana platser har människor som
utgångspunkt rätt att röra sig utan att bli övervakade.
Därför krävs det vanligtvis antingen att platsen är
brottsutsatt eller att sökanden har något annat tungt
vägande skäl för bevakningen för att IMY ska kunna
meddela tillstånd till kamerabevakning.
Beviljade ansökningar om tillstånd
Kamerabevakning av fritidsanläggningar sker i de
allra flesta fallen i brottsförebyggande syfte. Eftersom
integritetsintresset på fritidsanläggningar väger tungt
krävs det normalt sett en omfattande problematik på
platsen för att bevakningen ska vara tillåten, men för
mer begränsad bevakning av exempelvis entréer eller
receptioner så kan det räcka med mindre allvarlig eller
mindre frekvent brottslighet. Kamerabevakning av
bibliotek utgör ett tydligt exempel, där IMY normalt sett
beviljar tillstånd till kamerabevakning av entréer under
obemannade öppettider (så kallad ”MerÖppet”) men
hittills har IMY avslagit tillstånd till bevakning av andra
ytor som läsesalar och liknande.
En betydande andel av ansökningarna avseende
fritidsanläggningar har gällt kamerabevakning i badhus
i syfte att förebygga och förhindra drunkningsolyckor.
Här är det fråga om ett mycket tungt vägande skäl för
bevakning, samtidigt som bevakningen ska ske vid
simbassänger där integritetsintresset väger mycket tungt
då det är fråga om en plats där enskilda uppehåller sig
i mer eller mindre avklätt skick. IMY har därför beviljat
ansökningar som i största möjliga utsträckning begränsar
det intrång som bevakningen innebär, till exempel genom
att sökanden monterar kamerorna på hög höjd i taket
eller genom att använda sensorer som kan upptäcka
potentiella drunkningsolyckor och låta bevakningen
påbörjas först när detta sker. Eftersom bildinspelning
inte är nödvändigt för syftet att förhindra olyckor, beviljas
tillstånd vanligtvis endast till realtidsbevakning.

Delvis beviljade ansökningar om tillstånd
Delvis beviljade ansökningar består ofta av ansökningar
där sökanden både vill bedriva bevakning på platser
eller för syften som normalt är godtagbara men även
på platser där bevakning är svårare att motivera. Det
är till exempel ofta lättare att motivera bevakning av
receptioner, entréer och liknande utrymmen än det är att
motivera bevakning av exempelvis läsesalar på bibliotek.
Ansökningar där tillstånd inte krävs för bevakningen
Ett stort antal fritidsanläggningar drivs av aktörer som
inte omfattas av tillståndsplikten, som privata aktiebolag
som driver idrottsanläggningar eller andelsföreningar
som förvaltar Folkets hus. IMY har därför avvisat
ansökningar från dessa aktörer utan att pröva om den
tilltänkta bevakningen är laglig eller inte.

Beviljade ansökningar 33%
Delvis beviljade
ansökningar 21%
Ej beviljade ansökningar 22%
Tillstånd krävs ej 24%
Antal beslut: 89

Bild 10. Fördelning av beslut om tillstånd till
kamerabevakning avseende fritidsanläggningar.
Avser perioden 1 augusti 2018 – 31 december 2020.

Ett företag ansökte om tillstånd till kamerabevakning
av en skidlift. Eftersom bevakningen varken
skulle utföras av en myndighet eller innebar att en
uppgift av allmänt intresse skulle utföras enligt 7 §
kamerabevakningslagen, krävdes det inte något tillstånd
till kamerabevakning. Ansökan avvisades därför.
Exempel där en ansökan har avvisats.

Ej beviljade ansökningar om tillstånd
När en ansökan om kamerabevakning av en
fritidsanläggning avslås helt beror det i många fall på att
sökanden inte har kunnat visa att det finns en konkret
problematik på platsen som motiverar användningen av
bevakningskameror. I andra fall rör det sig om platser där
det i och för sig finns en viss problematik, men som inte
är tillräcklig för att väga tyngre än integritetsintresset.
IMY har exempelvis konstaterat att det inte är tillräckligt
att hänvisa till att ha problem med en viss typ av
brottslighet på en viss anläggning för att motivera
kamerabevakning av andra, liknande anläggningar.

IMY | Vägledning vid kamerabevakning

30

Myndighetslokaler/kontor
Majoriteten av Sveriges kontorslokaler omfattas inte
av tillståndsplikten för kamerabevakning eftersom
privata aktörer som huvudregel inte behöver tillstånd till
att bedriva kamerabevakning. Om en myndighet eller
någon annan som utför en uppgift av allmänt intresse
vill kamerabevaka sina lokaler kan tillstånd dock krävas,
om allmänheten har tillträde till ytorna som ska bevakas.
I denna kategori ingår därför framför allt statliga och
kommunala myndigheter, men även kommunala bolag
som bostads-, vatten- och energibolag, som utför
myndighetsliknande uppgifter.
Beviljade ansökningar om tillstånd
Verksamheten i myndighetslokaler kan vara känslig
för enskilda, vilket innebär att integritetsintresset kan
väga tungt på dessa platser. Det är därför lättare att få
tillstånd till mindre integritetskänsliga bevakningsformer,
till exempel porttelefonkameror eller bevakning som
aktiveras i samband med inbrotts- eller överfallslarm. När
det gäller porttelefonkameror beviljar IMY normalt sett
tillstånd till bevakning i realtid i samband med påringning,
med villkor om att bevakningen endast får pågå medan
samtalet pågår. Det är även generellt sett lättare att få
tillstånd till bevakning inomhus utanför verksamhetens
öppettider, när enskilda ändå inte ska uppehålla sig
på platsen.
För att mer omfattande, kontinuerlig bevakning ska
vara tillåten under öppettider krävs normalt sett att
sökanden kan visa att det finns en befintlig problematik
på platsen som väger tyngre än integritetsintresset.
Ordningsstörningar, hot och våld är exempel på sådant
som kan motivera mer ingripande kamerabevakning.
Till exempel har Polismyndigheten i de fall de ansökt
om tillstånd till kamerabevakning av myndighetens
egna lokaler kunnat redogöra för tydliga hotbilder och
inträffade incidenter vid platserna. IMY har därför bedömt
att det har varit fråga om platser där det finns särskild risk
för angrepp på någons liv, hälsa eller trygghet eller på
egendom och beviljat tillstånd till bevakning.
Ej beviljade ansökningar om tillstånd
I de fall där IMY har avslagit ansökningar om tillstånd
till bevakning i myndighetslokaler eller på kontor har
det rört sig om ärenden där sökanden har velat ha
tillstånd till mer integritetskänslig bevakning, det vill
säga kontinuerlig realtidsbevakning kombinerat med
bildinspelning. Sökandena har samtidigt inte kunnat visa
på ett tillräckligt tungt bevakningsintresse på platsen.
Det är typiskt sett inte tillräckligt att det har inträffat
enstaka brott i exempelvis en reception för att IMY
ska kunna meddela tillstånd till mer integritetskänslig
bevakning av dessa platser.

31

Delvis beviljade ansökningar om tillstånd
Delvis beviljade ansökningar förekommer i två
huvudsakliga typfall. Det första är ansökningar som rör
ytor där tillstånd krävs men även ytor där tillstånd inte
krävs. I dessa fall avvisar IMY den del av ansökan som
inte är tillståndspliktig och bedömer om bevakningen är
tillåten i övriga delar.
Det andra typfallet är ansökningar där delar av
bevakningen kan vara tillåten men andra delar går utöver
vad som är motiverat utifrån situationen på platsen.
En sökande kan till exempel ansöka om tillstånd till
bevakning dygnet runt, utan att det har inträffat några
brott eller liknande på platsen. IMY kan då bevilja tillstånd
till bevakning utanför öppettider och avslå ansökan om
tillstånd att få bevaka under öppettider.
Ansökningar där tillstånd inte krävs för bevakningen
I myndighetslokaler har allmänheten normalt sett endast
tillträde till receptioner, väntrum och liknande områden.
IMY avvisar därför ansökningar som avser andra ytor,
om det inte finns uppgifter som talar för att allmänheten
faktiskt har tillträde dit. Samtidigt är det viktigt att komma
ihåg att bevakning av ytor där allmänheten inte har
tillträde i många fall kan vara mer integritetskänslig
än bevakning av receptioner, väntrum eller liknande.
Att en plats inte omfattas av tillståndsplikten betyder
alltså inte per automatik att bevakning på platsen är
tillåten. Den som vill bevaka på platser dit allmänheten
inte har tillträde ska själv göra en bedömning av om
bevakningen är laglig eller inte. Om IMY inleder tillsyn
mot en aktör som bevakar platser dit allmänheten inte
har tillträde måste den personuppgiftsansvariga kunna
visa hur den har gjort bedömningen att bevakningen
är laglig och att man efterlever övriga bestämmelser i
dataskyddsförordningen. Att bevaka personal är särskilt
integritetskänsligt och kräver därför tungt vägande skäl.

Beviljade ansökningar 43%
Delvis beviljade
ansökningar 24%
Ej beviljade ansökningar 19%
Tillstånd krävs ej 15%
Antal beslut: 54

Bild 11. Fördelning av beslut om tillstånd till
kamerabevakning avseende myndighetslokaler och kontor.
Avser perioden 1 augusti 2018 – 31 december 2020.

IMY | Vägledning vid kamerabevakning

Stationsområden
Med stationsområden menas i detta fall olika typer
av knutpunkter för kollektivt resande, till exempel
flygplatser, resecentra och centralstationer men även
enskilda hållplatser och tågperronger. Vad dessa platser
har gemensamt är att vem som helst ut allmänheten
kan befinna sig där under såväl korta som långa
tider. Samtidigt är det fråga om platser som ofta är
brottsutsatta, vilket återspeglas i att en majoritet av de
ansökningar som har prövats också har beviljats. Sedan
den 1 augusti 2020 omfattas dock inte stationsområden
längre av tillståndsplikten för kamerabevakning, under
förutsättning att bevakningen sker i brottsförebyggande
eller olycksförebyggande syfte.
Beviljade ansökningar om tillstånd
I de fall IMY helt har beviljat ansökningar om
kamerabevakning av stationsområden har det oftast
rört sig om bevakning i brottsförebyggande syfte på
platser som sökanden har kunnat visa är brottsutsatta.
Det har i många fall även rört sig om bevakning av
relativt begränsade delar av stationsområden där
enskilda normalt inte befinner sig under längre tider, till
exempel i anslutning till husfasader, gångtunnlar eller
cykelparkeringar.
Det kan även finnas anledning att bedriva
kamerabevakning vid tågplattformar och spårområden
för att förebygga och förhindra olyckor. Det krävs normalt
sett inte att sökanden kan visa att det faktiskt har inträffat
olyckor på dessa platser. Det räcker med att konstatera
att det finns en förhöjd risk för olyckor vid tågplattformar
och i anslutning till spårområden. Det är dock viktigt
att bevakningen inte är mer ingripande än nödvändigt
för att uppnå syftet att förebygga och förhindra brott
och olyckor.
Ej beviljade ansökningar om tillstånd
I de fall där IMY helt har avslagit ansökningar om tillstånd
till bevakning av stationsområden har det handlat om
situationer där sökanden har haft svårt att visa ett konkret
behov av att bedriva bevakning på platsen. I samtliga
fall har det rört sig om bevakning i brottsförebyggande
syfte, men där sökanden inte har kunnat visa att mer än
enstaka brott inträffat på platsen.

IMY | Vägledning vid kamerabevakning

Delvis beviljade ansökningar om tillstånd
Som utgångspunkt finns ett betydande integritetsintresse
vid stationsområden eftersom ett stort antal personer
befinner sig där för att till exempel ta sig till och
från jobbet. Integritetsintresset kan dock variera
beroende på vilken tid på dygnet bevakningen ska ske.
Integritetsintresset väger exempelvis lättare nattetid
än dagtid, och om bevakning ska ske inomhus när
stationen är stängd för allmänheten är integritetsintresset
närmast försumbart. I de fall IMY delvis har beviljat
ansökningar om bevakning av stationsområden har det
ofta handlat om att sökanden vill bedriva bevakning
dygnet runt, men inte kunnat visa att det finns en
problematik med exempelvis brottslighet för att motivera
bevakningsbehovet. I dessa fall har IMY ansett att
bevakningen är tillåten när stationen är stängd för
allmänheten. Om sökanden har kunnat visa att det i
och för sig finns problem med brott men inte kunnat
visa att brotten inträffar dagtid har IMY med ledning
av domstolspraxis ansett att bevakningen är tillåten
mellan 20.00 – 06.00.
Ansökningar där tillstånd inte krävs för bevakningen
Eftersom stationsområden sedan den 1 augusti 2020
inte längre omfattas av tillståndsplikten har IMY avvisat
ansökningar om bevakning av sådana områden som
kommit in efter det datumet. En svårighet har visat sig
vara gränsdragningen mellan själva stationsområdet och
områden i anslutning till det. I många fall kan sökandens
avsikt vara att bevaka både stationsområden och andra
områden med samma kamera, vilket innebär att delar av
upptagningsområdet ska prövas av IMY medan andra
ska avvisas.

Beviljade ansökningar 43%
Delvis beviljade
ansökningar 20%
Ej beviljade ansökningar 12%
Tillstånd krävs ej 25%
Antal beslut: 51

Bild 12. Fördelning av beslut om tillstånd till
kamerabevakning avseende stationsområden.
Avser perioden 1 augusti 2018 – 31 december 2020.

32

Parkeringar

Beviljade ansökningar om tillstånd

I kategorin parkeringar avses ärenden där bevakning
ska ske av parkeringsplatser utomhus. Enligt
kamerabevakningslagen är nämligen kamerabevakning
i parkeringshus undantaget från tillståndsplikten om
bevakningen har till syfte att förebygga, förhindra
eller upptäcka brottslig verksamhet eller utreda eller
lagföra brott.
Integritetsintresset vid parkeringsplatser väger i regel
relativt lätt eftersom det är en plats där människor endast
vistas kortvarigt. Det är inte heller en plats där personer
vistas för fritids- eller nöjessyften. Integritetsintresset kan
dock variera beroende på hur parkeringen är utformad
och vad som finns i närområdet. Om det är fråga om en
parkering i ett bostadsområde kommer de boende som
nyttjar parkeringen att bevakas i princip dagligen, vilket
innebär risker för kartläggning av enskildas privatliv.
Integritetsintresset väger därför tungt på sådana platser.
Likaså kan centralt belägna parkeringar i stadskärnor
eller parkeringar i direkt anslutning till en plats för nöje
eller avkoppling innebära att integritetsintresset väger
tyngre. Vid en pendlarparkering vid en landsväg vistas
personer i regel endast tillfälligt och integritetsintresset
väger därför lätt. Vad gäller bevakningsintresset ska det
göras en bedömning för varje plats som ska bevakas och
det krävs att den sökande kan visa att det finns problem
med till exempel brottslighet där bevakningen ska ske.

Beviljade ansökningar 26%
Delvis beviljade
ansökningar 14%
Ej beviljade ansökningar 24%
Tillstånd krävs ej 36%

I de ärenden där tillstånd till kamerabevakning av
parkeringsplatser har beviljats har IMY i majoriteten
av fallen bedömt att det är fråga om bevakning av en
brottsutsatt plats. Sökanden har kunnat visa på en
dokumenterad och återkommande problematik med
till exempel bilinbrott, bilbränder eller skadegörelse
vid den parkering som ska bevakas. Bevakningen har
också varit begränsad till endast parkeringsytorna
och inte områden i direkt anslutning som skulle kunna
vara av känslig karaktär. I några ärenden har IMY
ansett att den redovisade brottsligheten inte är av
sådan omfattning att det är fråga om bevakning av en
brottsutsatt plats men ändå bedömt att sökanden har
ett visst bevakningsbehov mot bakgrund av vad som
skett vid platsen. Trots att bevakningsintresset i dessa
fall inte väger lika tungt har det bedömts väga tyngre
än integritetsintresset på platsen. Anledningen till det
har varit att bevakningen varit begränsad till kvällar
och nätter när integritetsintresset väger lättare eller att
parkeringen ligger avsides och att integritetsintresset av
den anledningen bedömts väga lättare.
Ej beviljade ansökningar om tillstånd
IMY har avslagit ett antal ärenden som rör
tillstånd att kamerabevaka vid parkeringsplatser.
Parkeringsplatserna har varit belägna i anslutning
till bostäder, stadskärnor eller platser som personer
besöker för nöje och avkoppling. När IMY har avslagit
en ansökan om tillstånd att kamerabevaka en parkering
har orsaken i flera fall varit att sökanden inte har kunnat
visa på en dokumenterad problematik med brottslighet
vid platsen. Det är inte tillräckligt att hänvisa till att det
finns problematik med brottslighet på andra platser i
kommunen eller i staden utan sökanden måste visa
på ett bevakningsbehov på platsen där bevakningen
ska ske.

Antal beslut: 50

Delvis beviljade ansökningar om tillstånd
Bild 13. Fördelning av beslut om tillstånd till
kamerabevakning avseende parkeringsplatser. Avser
perioden 1 augusti 2018 – 31 december 2020.

33

I några ärenden har IMY beviljat tillstånd till
kamerabevakning endast under vissa tider. Det har
i ärendena varit fråga om parkeringar som ligger i
anslutning till platser som personer besöker för nöje
och avkoppling. I vissa ärenden har problematiken med
brottslighet i huvudsak varit aktuell under sena kvällar
och nätter och i andra ärenden har integritetsintresset
vägt lättare under dessa tider på dygnet. I dessa fall
har IMY bedömt att bevakningsintresset väger tyngre
än integritetsintresset på kvällar och nätter och beviljat
tillstånd dessa tider. Ansökan om kamerabevakning på
dagtid har då avslagits med hänsyn till att fler personer
rör sig vid platsen dagtid eller att brottsligheten inte
har inträffat dagtid och att det därför inte finns något
bevakningsbehov de tiderna.

IMY | Vägledning vid kamerabevakning

Ansökningar där tillstånd inte krävs för bevakningen
I de fall då IMY har avvisat en ansökan som gäller
bevakning av parkering har det i vissa fall varit fråga om
bevakning i parkeringshus, där tillstånd inte behövs. IMY
har då avvisat ansökan utan att pröva om bevakningen är
laglig eller inte. I andra fall har IMY avvisat en ansökan på
grund av att den som ansöker om tillstånd inte omfattas
av tillståndsplikten, till exempel privata fastighetsbolag.
Även om aktörer inte behöver tillstånd till sin
kamerabevakning innebär det inte att den per automatik
är laglig. Den som exempelvis vill bevaka på platser
där det inte krävs tillstånd ska själv göra en bedömning
av om bevakningen är laglig eller inte. Om IMY inleder
tillsyn mot en aktör som bevakar platser där det inte
krävs tillstånd måste den personuppgiftsansvariga kunna
visa hur den har gjort bedömningen att bevakningen
är laglig och att man efterlever övriga bestämmelser i
dataskyddsförordningen.

IMY | Vägledning vid kamerabevakning

34

Gator och torg
Med gator och torg menas sådan bevakning som ska ske
av allmänna ytor utomhus vid gågator, torg, köpcentrum,
parker, offentliga lekplatser och så vidare. Det är i regel
platser där många människor passerar och vistas, både
för att ta sig till och från sina bostäder och arbeten samt
för nöje och avkoppling. Där kan det till exempel finnas
restauranger och caféer, uteserveringar, torghandel och
mataffärer. Det är platser där personer vistas för olika
aktiviteter och det kan även förekomma demonstrationer
och valstugor. Integritetsintresset väger därför generellt
sett mycket tungt. Det finns dock möjligheter att minska
integritetsintrånget genom att anpassa bevakningen.
Exempelvis kan sökanden fundera på hur stort
upptagningsområde som faktiskt behöver filmas, om
det är nödvändigt att filma dygnet runt och om det går
att maskera särskilt känsliga platser som bostäder,
uteserveringar och lekplatser.
För att tillstånd till bevakning av gator och torg
ska beviljas krävs det att den sökande kan visa på
en omfattande problematik med brottslighet eller
ordningsstörningar. Det är den som vill bedriva
kamerabevakning som måste visa att det finns ett behov
av bevakning på platsen. I praxis har bedömningen varit
restriktiv och även om en plats bedöms vara brottsutsatt
kan integritetsintresset väga tyngre, vilket innebär att
bevakningen är otillåten. Omfattningen och arten av
de brott och ordningsstörningar som har inträffat har
betydelse för den avvägning som ska göras.
För att IMY ska kunna göra en bedömning av
omfattningen och arten av de brott som motiverar ett
bevakningsintresse är det viktigt att sökanden ger in
underlag som visar vad som har skett, på vilken gata
eller plats det inträffat, datum för när brotten inträffat
och vilken tid på dygnet. Det är också viktigt att komma
ihåg att det i första hand är brott och incidenter som
har inträffat inom det bevakade området som kan ligga
till grund för bevakningsintresset på platsen. Brott som
inträffat i närområdet men utanför det bevakade området
väger inte lika tungt.

35

De som i huvudsak ansöker om bevakning av gator
och torg är kommuner eller kommunala bolag. Sedan
den 1 januari 2020 får polisen genom en lagändring
i kamerabevakningslagen bedriva kamerabevakning
utan tillstånd av IMY. Den bedömning som polisen gör
ska dokumenteras. Enligt de nya bestämmelserna
ska polisen på egen hand göra den intresseavvägning
som IMY gör vid tillståndsprövningen. Tillstånd till
kamerabevakning som polisen tidigare meddelats
upphörde att gälla vid lagändringen. Innan
tillståndskravet togs bort behövde polisen söka tillstånd
när de skulle bevaka på platser dit allmänheten har
tillträde. IMY har beslutat i sex ärenden där polisen
ansökt om bevakning av gator och torg.

Beviljade ansökningar 36%
Delvis beviljade
ansökningar 22%
Ej beviljade ansökningar 36%
Tillstånd krävs ej 6%
Antal beslut: 50

Bild 14. Fördelning av beslut tillstånd till kamerabevakning
avseende gator och torg. Avser perioden 1 augusti 2018 – 31
december 2020.

Beviljade ansökningar om tillstånd
I flera ärenden där IMY har beviljat ansökningar om
kamerabevakning av gator och torg i sin helhet har
polisen varit sökanden. Polisen har beviljats tillstånd i
brottsbekämpande syfte på platser som har bedömts
vara brottsutsatta och där problematiken har varit
omfattande. De aktuella bevakningsplatserna har varit
centralt belägna gator och torg där integritetsintresset har
bedömts väga tungt eller mycket tungt. Den redovisade
brottsligheten i ärendena har varit omfattande och
IMY har därför bedömt att polisen har visat på ett
bevakningsbehov som vägt tyngre än integritetsintresset
på platserna. Bevakning har beviljats i realtid och
med bildinspelning. I några ärenden har IMY beviljat
bevakning med utrustning för att upptäcka ljud från
skottlossning. Med hänsyn till att bevakningen i flera av
ärendena sker på centralt belägna platser i stadskärnor
har särskilda integritetsaspekter gjort sig gällande,
bland annat vid bostadshus, kontorsfastigheter och
uteserveringar. Tillstånd har därför förenats med
villkor om att fönster och entréer till bostäder eller
kontorsfastigheter samt uteserveringar ska maskeras i
kamerornas upptagningsområde.

IMY | Vägledning vid kamerabevakning

Utöver ärenden där polisen ska bedriva bevakning har
IMY beviljat tillstånd i några ärenden där bevakningen
varit mycket begränsad i omfattning. Det har varit
fråga om bevakning i realtid av en fjärrmanövrerad
öppningsbar vägbro i syfte att förebygga och förhindra
olyckor och bevakning av en gångväg med väghinder i
syfte att kunna ge dispens till fordon för infart.
I ett ärende har IMY beviljat ett helägt kommunalt bolag
tillstånd till bevakning av ett centrumområde dygnet runt
i brottsbekämpande syfte. I ärendet ansökte bolaget
om bevakning i ett inomhuscentrum som inrymde
bland annat vårdcentral, bibliotek, caféer och butiker.
Bevakning skulle ske av allmänna utrymmen. Andra
utrymmen, som exempelvis butiker, skulle maskeras i
kamerornas upptagningsområde.

I ett ärende har IMY beviljat tillstånd under en
begränsad period till en kommun som skulle bevaka
en trafikkorsning i ett projekt för att utvärdera tekniska
lösningar baserade på bildanalys. Syftet med
bevakningen var att samla in trafikdata för trafikanalys
och trafikplanering samt för att styra trafiksignaler.
Bevakningen skulle ske med kameror där videoströmmen
analyserades och anonymiserades i en enhet monterad
vid kameran. Endast anonymiserad data skulle förmedlas
vidare. Vid en sammantagen bedömning av vad som
hade framkommit om hur sökanden skulle genomföra
bevakningen och vilka åtgärder de avsåg att vidta
för att minska integritetsintrånget bedömde IMY att
bevakningsintresset vägde tyngre än integritetsintresset.
Ej beviljade ansökningar om tillstånd

IMY bedömde att integritetsintresset vägde tungt
på de platser som skulle bevakas och det krävdes
således att bolaget kunde visa på ett tungt vägande
bevakningsintresse för att bevakningen skulle vara
tillåten. Som stöd för sitt bevakningsintresse kom
bolaget in med underlag om den problematik med
brottslighet som fanns vid platsen. Underlaget bestod
bland annat av handlingar från polisen, kommunen
och från representanter från föreningsråd och bolag.
Av handlingarna framgick att det fanns en omfattande
problematik med brottslighet, vilket även styrktes av
sammanställningar över anmälda brott som begåtts vid
platsen och av händelserapporter från väktare.

I ett flertal ärenden har IMY helt avslagit ansökningar
om att kamerabevaka vid gator och torg. Gemensamt
för ärendena är att det har varit fråga om bevakning av
platser utomhus där en stor mängd personer passerar
eller vistas för nöje och avkoppling. Det är därmed fråga
om platser där integritetsintresset väger tungt eller
mycket tungt. Det krävs därför att den som vill bedriva
kamerabevakning på sådana platser kan visa på ett
tungt vägande bevakningsintresse. I flera fall där IMY
avslagit ansökan har IMY bedömt att den brottslighet
som sökanden redovisat inte varit av sådan omfattning
att platserna varit att bedöma som brottsutsatta i
kamerabevakningslagens mening.

IMY bedömde mot bakgrund av underlaget i ärendet
att bolaget hade visat på en omfattande problematik
med brottslighet och att platsen var att bedöma som
brottsutsatt i kamerabevakningslagens mening.
Bevakningsintresset bedömdes därför väga tungt.
Vid en sammantagen bedömning ansåg IMY att
bevakningsintresset vägde tyngre än integritetsintresset
på platsen och beviljade tillstånd till kamerabevakning
med bildinspelning. Eftersom integritetsintresset vägde
särskilt tungt på en plats där det fanns ett café med
sittplatser beslutade IMY att tillståndet skulle villkoras på
så sätt att kamerorna skulle riktas eller maskeras så att
servering och sittplatser inte träffades av bevakningen.

I några ärenden har sökanden presenterat
sammanställningar av brott men där det av
sammanställningen inte har varit möjligt att utläsa om
brotten har inträffat vid de platser som ska bevakas.
Om sammanställningen över brott avser ett väldigt
stort område eller en hel stad går det inte att bedöma
bevakningsbehovet på den aktuella platsen för
bevakning. Likaså kan brott som inträffar inomhus i
butiker och i köpcentrum inte i samma utsträckning
beaktas vid bedömningen av bevakningsbehovet
utomhus i anslutning till butikerna eller köpcentrumet.
Om sökanden inte kan presentera underlag som visar på
ett tungt bevakningsbehov på platsen där bevakningen
ska ske får det betydelse vid avvägningen som ska göras
gentemot integritetsintresset.

I tre ärenden har IMY beviljat tillstånd till bevakning
under en begränsad tid. I två av ärendena var det
fråga om bevakning av en cityfestival som skulle
pågå under ett antal dagar. Bevakningen skulle ske
av festivalområdet som var inhägnat och syftet med
bevakningen var att motverka brott och störningar av
allmän ordning och säkerhet. Såväl integritetsintresset
som bevakningsintresset bedömdes väga tungt.
IMY fann dock vid en sammantagen bedömning att
bevakningsintresset vägde tyngre än integritetsintresset
med hänsyn till brottsproblematik vid tidigare festivaler,
att alternativa åtgärder för att minska integritetsintrånget
vidtagits och att bevakningen syftade till att skydda de
personer som träffades av bevakningen.

IMY | Vägledning vid kamerabevakning

36

I några fall har IMY bedömt att det mot bakgrund av
underlaget i ärendet varit fråga om bevakning av platser
som är brottsutsatta i kamerabevakningslagens mening.
Den sökande har då bedömts ha ett berättigat och tungt
vägande bevakningsintresse. Det faktum att platsen eller
området som ska bevakas är brottsutsatt är dock inte i
sig tillräckligt för att tillstånd ska beviljas. Omfattningen
och arten av de brott och ordningsstörningar som har
inträffat har betydelse för den avvägning som ska göras.
Vid avvägningen i de aktuella ärendena bedömde IMY
att antalet brott som skett vid platsen inte var av tillräcklig
omfattning för att bevakningsintresset skulle väga tyngre
än det mycket höga integritetsintresset som förelåg vid
platsen. Ansökningarna om tillstånd att kamerabevaka
platserna avslogs därför, trots att platserna var
brottsutsatta i kamerabevakningslagens mening.
Delvis beviljade ansökningar om tillstånd
När det gäller bevakning av integritetskänsliga platser
som till exempel gator och torg, kan tillstånd till bevakning
inte utan vidare medges dygnet runt. I de ärenden
där IMY delvis har beviljat ansökningar har sökanden
endast beviljats tillstånd att bevaka vissa tider på dygnet,
oftast sena kvällar och nätter. Ansökningar om att få
bevaka dagtid har då avslagits. Anledningarna till att
bevakning endast beviljas vissa tider kan bero på att
det av underlaget i ärendet framgår att problematiken
med brott och ordningsstörningar i huvudsak föreligger
vissa tider, till exempel kvällar och nätter. Behovet av
bevakning i brottsbekämpande syfte finns då främst
dessa tider. En annan anledning till att bevakning endast
beviljas vissa tider kan vara att integritetsintresset på
platsen som ska bevakas väger lättare under till exempel
kvällar och nätter när personer inte vistas vid platsen i
samma utsträckning. Om integritetsintresset väger lättare
krävs det inte lika omfattande problem med brottslighet
för att bevakningen ska tillåtas. I något fall har IMY
endast beviljat bevakning av vissa områden och avslagit
ansökan om att bevaka andra områden. Anledningen till
det kan vara att integritetsintresset väger lättare på vissa
platser än andra.

En kommun ansökte om tillstånd till kamerabevakning
avseende ett centralt beläget område. IMY konstaterade
att det var fråga om bevakning av en plats där
integritetsintresset konstaterades väga mycket
tungt. Vidare bedömde IMY att kommunen hade ett
berättigat intresse av att bevaka platsen och att den
kunde anses brottsutsatt i den mening som avses i
kamerabevakningslagen varför även bevakningsintresset
vägde tungt. Det faktum att området som skulle bevakas
konstaterades vara brottsutsatt var dock inte i sig
tillräckligt för att tillstånd till kamerabevakning skulle
meddelas (jfr Kammarrätten i Sundsvalls dom den
18 oktober 2019 i mål nr 591-19). Frågan var om det
kommunen anfört till stöd för sitt bevakningsintresse var
av tillräcklig omfattning för att väga över det mycket tungt
vägande integritetsintresset som rådde på platsen.
IMY ansåg, sett till antalet rapporterade brott som
hade skett på platsen, att dessa i förhållande till det
mycket höga integritetsintresse som rådde, inte var av
tillräcklig omfattning. IMY ansåg därför att kommunens
intresse av att bevaka inte vägde över den enskildes
intresse av att inte bli bevakad. Vidare ansåg IMY att
det underlag som visade på ordningsstörningar inte,
varken ensamt eller tillsammans med de rapporterade
brotten, gjorde att bevakningsintresset vägde tyngre än
integritetsintresset under de tider kommunen avsåg att
bevaka. Inte heller hade kommunen visat att det fanns
en sådan risk för angrepp på någons trygghet som
ensamt eller tillsammans med övriga omständigheter
kunde motivera tillstånd till kamerabevakning.
Sammanfattningsvis bedömde IMY, mot bakgrund av att
bevakningen skulle ske av ett centralt beläget område där
många besökande och boende rörde sig, att kommunen
inte hade visat att behovet av kamerabevakning var
sådant att det vägde tyngre än den enskildes intresse
av att inte bli bevakad. Ansökan avslogs därför.
Exempel där en ansökan inte har beviljats.

Ansökningar där tillstånd inte krävs för bevakningen
I ett fåtal ärenden har IMY avvisat ansökningar som rör
bevakning av gator och torg utan att göra en prövning. I
ärendena skulle bevakningen ske på ett sådant sätt att
det inte var fråga om varaktig eller regelbundet upprepad
personbevakning. Så kan vara fallet om bevakningen
ska ske från en plats så högt över marken att det inte är
möjligt att identifiera personer eller om teknik används
som gör att det inte är möjligt att identifiera personer i
den bild som vidareförmedlas från kameran. I ett ärende
har IMY avvisat en ansökan på grund av att sökanden,
trots flera påminnelser, inte kom in med en komplett
ansökan som IMY kunde pröva.

37

IMY | Vägledning vid kamerabevakning

Domstolar
En domstolslokal är generellt en plats där
integritetsintresset väger tungt. I domstolens verksamhet
hanteras ärenden och mål som kan vara känsliga till
sin natur och det kan uppfattas som obehagligt för
besökare att bli bevakade på platsen. Domstolen är
även en arbetsplats och kamerabevakningen innebär
att personalen kan bli föremål för bevakning under
sin arbetsdag. Om kamerabevakningen syftar till att
skydda de personer som träffas av bevakningen minskar
integritetsintrånget något.
Samtidigt ställer verksamheten höga krav på säkerhet.
Det är av stor vikt att rättssalarna och de allmänna
utrymmena i domstolslokalerna är trygga och att brott
mot eller påverkan av exempelvis vittnen och personal
motverkas. Utifrån verksamhetens karaktär finns det
en generell hotbild och bevakningsintresset väger
därför tungt. Rättspraxis är tillåtande och bevakning
beviljas vanligtvis utan att brottsutsatthet eller underlag
över inträffade incidenter behöver redovisas i det
enskilda fallet.
Beviljade ansökningar om tillstånd
IMY har beviljat tillstånd till kamerabevakning både
inomhus i allmänna utrymmen och utomhus i anslutning
till domstolsbyggnader. Ärendena har till exempel
innefattat bevakning i entréer, korridorer, trapphus,
säkerhetskontroll eller väntrum. Om bevakningen
ska ske i anslutning till toaletter gör sig särskilda
integritetsaspekter gällande eftersom det finns en risk
att kameran filmar in i toalettutrymmet när toalettdörren
öppnas. IMY har därför begränsat bevakningsområdet
genom att föreskriva särskilda villkor om att kamerorna
ska vinklas eller att kamerabilden maskeras så att
toalettdörrar inte bevakas. Bevakning har även tillåtits vid
huvudentréer och personalentréer för att öka säkerheten
för personalen. Tillstånden rör bevakning i realtid och
med rätt till bildinspelning.
Kamerabevakning förekommer även i domstolens
rättssalar, dock i begränsad omfattning. I rättssalen
är integritetsintresset än mer framträdande än
vad det är i andra allmänna utrymmen eftersom
bevakningen där innebär att parter, målsägande och
vittnen filmas i en rättegångssituation. Tidigare gällde
ett absolut fotograferingsförbud i rättssalar, men
sedan en lagändring 201919 är det tillåtet att bedriva
kamerabevakning efter det att överfallslarm manuellt
har aktiverats i den aktuella salen. Överfallslarmet
i rättssalen är avsett för allvarligare incidenter och
överfallssituationer och är kopplat direkt till polisen.
När överfallslarmet aktiveras sänds ljud och bild från
rättssalen, vilket gör det möjligt för de poliser och
ordningsvakter som ska svara på larmet att få information
om vad som händer inne i salen. Det ger dem möjlighet
att bedöma situationen och att inte utsätta sig själva eller

andra för onödiga risker. Vid mindre incidenter, då enbart
domstolens egna vakter tillkallas, får bevakning inte ske.
Bevakningen innebär ett stort integritetsintrång. Vid
intresseavvägningen har IMY särskilt beaktat att
bevakningen är avgränsad till att ske i undantagsfall
vid allvarliga incidenter, att avlyssningen kan vara av
stor betydelse för att kunna bedöma situationen i salen
samt att det är fråga om en sådan typ av brottslighet
där ljudmaterial kan vara av stor betydelse vid utredning
och lagföring. Bevakning i samband med aktiverat
överfallslarm beviljas regelmässigt. Bevakning får ske
i realtid och med bildinspelning. Ljud får avlyssnas
och spelas in.
Avslagna ansökningar om tillstånd
IMY har inte avslagit någon ansökan om tillstånd till
bevakning på domstol.
Delvis beviljade ansökningar om tillstånd
I ett fall har IMY delvis beviljat tillstånd till
kamerabevakning. Ärendet rörde bevakning dels i
domstolens allmänna utrymmen, dels i garage för
personal samt varuintag. IMY bedömde att garaget och
varuintaget inte var platser dit allmänheten har tillträde.
Bevakningen var därför inte tillståndspliktig och ansökan
avvisades i denna del. Övrig bevakning beviljades.
Ansökningar där tillstånd inte krävs för bevakningen
Tillståndsplikten gäller endast plats dit allmänheten har
tillträde. IMY har, som framgår ovan, delvis avvisat en
ansökan som rörde bevakning av garage för personal
och varuintag.

Beviljade ansökningar 98%
Delvis beviljade
ansökningar 2%
Antal beslut: 45

Bild 15. Fördelning av beslut om tillstånd till
kamerabevakning avseende domstolar. Avser perioden
1 augusti 2018 – 31 december 2020.

19. Stärkt ordning och säkerhet i domstol prop. 2018/19:81
IMY | Vägledning vid kamerabevakning

38

Återvinningscentraler
I kategorin återvinningscentraler ingår ansökningar
om bevakning på bemannade och obemannade
återvinningscentraler. Kamerabevakning vid
återvinningscentraler sker som huvudregel i syfte
att förebygga, förhindra och utreda brott. Syftet med
bevakningen kan också vara att se till att avfall sorteras
korrekt eller att kontrollera fyllnadsgrad på containrar.
De som besöker en återvinningscentral gör det i
regel under en kort stund och integritetsintresset
väger därför som utgångspunkt relativt lätt.
Återvinningscentralen är dock även en arbetsplats och
bevakning som sker av arbetstagare under arbetstid är
känsligt. Integritetsintresset väger därför tungt under
bemannade öppettider.
Beviljade ansökningar om tillstånd
IMY har beviljat tillstånd till kamerabevakning i
majoriteten av de ansökningar som gäller bevakning vid
återvinningscentraler. I de flesta fall har det varit fråga om
bevakning under särskilda tider när återvinningscentralen
är låst och obemannad men öppen för abonnenter
som på förhand anslutit sig till en särskild tjänst som
ger tillträde utanför ordinarie öppettider. Eftersom
bevakningen inte sker av arbetstagare under dessa tider
väger integritetsintresset lättare. Att bevakning endast
sker under obemannade öppettider innebär att de som
vill undvika kamerabevakningen har möjlighet att besöka
återvinningscentralen under ordinarie öppettider när
den är bemannad. Med hänsyn till att integritetsintresset
väger relativt lätt under sådana förhållanden krävs
det inte att sökanden presenterar utredning om
brottsutsatthet för att bevakningen ska tillåtas. Om
bevakningen däremot är tänkt att ske under tider då
återvinningscentralen är bemannad med personal krävs
det utredning om brottutsatthet för att IMY ska bevilja
tillstånd, vilket har skett i enstaka ärenden.

Delvis beviljade ansökningar om tillstånd
I de fall IMY delvis har beviljat en ansökan om
bevakning vid en återvinningscentral har ansökan
omfattat bevakning även under tider då personal
arbetar på platsen. Eftersom bevakning av arbetstagare
under arbetstid är känsligt ur integritetssynpunkt
krävs det att sökanden kan visa på ett tungt vägande
bevakningsbehov för att bevakningen ska vara tillåten.
Om sökanden inte har kunnat visa på utredning om
brottsutsatthet har IMY avslagit ansökan om bevakning
under öppettider när personal är på platsen. Under
andra tider, när anläggningen endast har öppet för
abonnenter och integritetsintresset väger lättare eller när
anläggningen är stängd och låst och ingen ska befinna
sig på platsen, har tillstånd beviljats.
Ansökningar där tillstånd inte krävs för bevakningen
I ett fåtal ärenden har IMY avvisat ansökningar
gällande bevakning vid återvinningscentraler. Det har
då varit fråga om bevakning som ska ske med sådan
utrustning eller av ett sådant område att det inte kommer
att ske någon varaktig eller regelbundet upprepad
personbevakning. Så kan till exempel vara fallet om
en kamera endast ska filma ned i en container för att
kontrollera fyllningsgrad eller när en sensor som endast
kan identifiera registringsskyltar ska användas. Om det
inte är fråga om varaktig eller regelbundet upprepad
personbevakning omfattas bevakningen inte av
kamerabevakningslagens bestämmelser.

Beviljade ansökningar 79%
Delvis beviljade
ansökningar 15%
Tillstånd krävs ej 5%
Antal beslut: 39

Ej beviljade ansökningar om tillstånd
IMY har inte avslagit någon ansökan om bevakning vid
en återvinningscentral.

39

Bild 16. Fördelning av beslut om tillstånd till
kamerabevakning avseende återvinningscentraler.
Avser perioden 1 augusti 2018 – 31 december 2020.

IMY | Vägledning vid kamerabevakning

Flerbostadshus
Kamerabevakning i anslutning till bostäder innebär
särskilda risker för intrång i den personliga integriteten
och praxis har därför varit restriktiv. Till exempel har
bevakning av entréer till hyreshus tillåtits endast i rena
undantagsfall. Samtidigt omfattas numera endast en
begränsad andel av bostadsmarknadens aktörer av
tillståndsplikten, främst kommunala bostadsbolag, vilket
innebär att merparten av den bevakning som bedrivs på
dessa platser inte behöver tillstånd.
Beviljade ansökningar om tillstånd
IMY har beviljat tillstånd till bevakning av begränsade
ytor i bostadsområden, till exempel vid fasader, ingångar
till returstationer, inhägnade avfallsstationer och
liknande. En förutsättning för detta har varit att det har
funnits en konstaterad problematik med nedskräpning
eller dumpning av otillåtet avfall som har lett till stora
kostnader för sökanden. Det är normalt sett inte
tillräckligt att hänvisa till att det förekommer nedskräpning
för att bevakning ska vara tillåten. Bevakningen bör
också vara begränsad och inte bevaka mer än vad som
är nödvändigt för att komma till rätta med problematiken,
till exempel genom att maskera ytor utanför avfalls- och
returstationen.
För att tillstånd ska kunna beviljas till mer omfattande
bevakning, till exempel av innergårdar och andra
gemensamma områden, krävs i regel att syftet med
bevakningen är att förebygga brott och att platsen som
ska bevakas är brottutsatt. Dessutom krävs normalt
sett att brottsligheten är av allvarligare art. För att
bevakningen ska få ske dagtid, när boende i större
utsträckning kan antas röra sig i området, krävs att
sökanden kan visa att brottsligheten sker under dagtid.

Delvis beviljade ansökningar om tillstånd
I två fall har IMY beviljat tillstånd till kamerabevakning
i bostadsområden nattetid i brottsförebyggande
syfte. Båda bostadsområdena var brottsutsatta, men
brottsligheten hade framför allt inträffat under sen
kväll och nattetid. IMY beslutade därför att bevakning
inte fick ske under dagtid, men beviljade tillstånd till
bevakning nattetid.
Ansökningar där tillstånd inte krävs för bevakningen
En betydande andel av de ansökningar som rör
kamerabevakning vid flerbostadshus har kommit in från
aktörer som inte längre omfattas av tillståndsplikten,
såsom bostadsrättsföreningar, privata hyresvärdar och
privatpersoner. IMY avvisar därför ansökningar från
dessa utan att pröva om bevakningen är laglig eller inte.
Att privata aktörer på bostadsmarknaden inte kan få
samma stöd från IMY som offentliga aktörer medför en
ökad risk att privata aktörer bedriver otillåten bevakning.
Dessutom finns det ett flertal platser i bostadsområden
som allmänheten inte anses ha tillträde till, till exempel
trapphus, källarförråd och liknande. På dessa platser
behöver inte heller offentliga aktörer tillstånd till
att bedriva kamerabevakning och därför har IMY
avvisat ansökningar som avser sådana områden. Att
bevakningen på dessa platser inte är tillståndspliktig
innebär dock inte att den per automatik är laglig.
Den som vill bevaka på platser dit allmänheten inte
har tillträde ska själv göra en bedömning av om
bevakningen är laglig eller inte. Om IMY inleder tillsyn
mot en aktör som bevakar platser dit allmänheten inte
har tillträde måste den personuppgiftsansvariga kunna
visa hur den har gjort bedömningen att bevakningen
är laglig och att man efterlever övriga bestämmelser i
dataskyddsförordningen.

Ej beviljade ansökningar om tillstånd
I ett fåtal ärenden har IMY helt avslagit ansökan om
tillstånd till kamerabevakning i bostadsområden.
I samtliga fall hade sökanden inte kunnat visa att
det faktiskt hade förekommit brottslighet eller fanns
någon annan problematik på platsen som motiverade
kamerabevakningen. Det är inte tillräckligt att hänvisa
allmänt till att det har skett brott i bostadsområdet, utan
det krävs att sökanden redogör i detalj för vad som har
hänt och när händelserna har inträffat.
Ytterligare ett ärende avsåg kamerabevakning i
anslutning till ett återvinningsrum, där kamerans
upptagningsområde även skulle omfatta ingångar till
bostadsområdet, gångvägar och parkeringsplatser.
Eftersom bevakningen inte var begränsad till området
i anslutning till återvinningsrummet och sökanden inte
hade redogjort för en befintlig problematik på platsen mer
än i allmänna ordalag avslog IMY ansökan.

IMY | Vägledning vid kamerabevakning

Beviljade ansökningar 38%
Delvis beviljade
ansökningar 5%
Ej beviljade ansökningar 10%
Tillstånd krävs ej 46%
Antal beslut: 39

Bild 17. Fördelning av beslut om tillstånd till
kamerabevakning avseende flerbostadshus. Avser perioden
1 augusti 2018 – 31 december 2020.

40

Skog och mark
Med skog och mark menas i detta fall naturområden
som skogar, vattenområden, fjäll, åkermark och andra
relativt otillgängliga områden utan tät bebyggelse.
Integritetsintresset kan i vissa fall väga relativt tungt på
dessa platser, särskilt om det är fråga om naturområden
med vandringsleder, sevärdheter eller annat som
talar för att personer vistas på platsen för nöje och
avkoppling. Om sådana dragningskrafter saknas kan
integritetsintresset däremot väga betydligt lättare.
Beviljade ansökningar om tillstånd
IMY har endast i ett fåtal fall helt beviljat tillstånd
till kamerabevakning i skog och mark. I dessa
fall har bevakningen antingen rört områden där
integritetsintresset inte är särskilt framträdande, eller så
har sökanden uppgett att integritetshöjande åtgärder
ska vidtas i samband med bevakningen som innebär att
integritetsintrånget begränsas.
Ej beviljade ansökningar om tillstånd
IMY har endast i ett fall avslagit en ansökan om
bevakning av områden i skog och mark. Den gällde
bevakning i anslutning till ett utkikstorn, vilket IMY
bedömde var en plats där personer vistas på sin fritid för
nöje och avkoppling. Eftersom det endast hade skett ett
fåtal fall av skadegörelse vid utkikstornet bedömde IMY
att bevakningsintresset på platsen vägde relativt lätt och
avslog ansökan. Sökanden överklagade IMY:s beslut till
förvaltningsrätten, som avslog överklagandet.

Ansökningar där tillstånd inte krävs för bevakningen
En majoritet av ansökningarna om tillstånd till bevakning
av områden inom skog och mark har avvisats utan
prövning. Det beror på att bevakning i dessa områden
endast i ett fåtal fall innebär att den som ska bevaka utför
varaktig eller regelbundet upprepad personbevakning.
Detta kan i sin tur bero på att området som sådant
är så pass otillgängligt att människor helt enkelt inte
kommer befinna sig i kamerans upptagningsområde
tillräckligt ofta för att lagen ska bli tillämplig. Bevakning av
områden i skog och mark ska också i många fall utföras
med drönare som flyger på hög höjd, vilket gör att det
blir betydligt svårare att identifiera enskilda personer
baserat på det inspelade materialet. Om enskilda inte
kan identifieras gäller inte kamerabevakningslagen och
därmed inte heller kravet på tillstånd.

Beviljade ansökningar 13%
Delvis beviljade
ansökningar 13%
Ej beviljade ansökningar 3%
Tillstånd krävs ej 70%
Antal beslut: 30

Bild 18. Fördelning av beslut om tillstånd till
kamerabevakning avseende skog och mark. Avser perioden
1 augusti 2018 – 31 december 2020.

Delvis beviljade ansökningar om tillstånd
I de fall där IMY delvis har beviljat ansökningar har det
i en majoritet av fallen rört sig om bevakning både av
områden där det är osannolikt att enskilda kommer att
uppehålla sig och områden där enskilda kan komma
att uppehålla sig mer regelbundet. IMY beviljade
bevakningen som omfattades av tillståndsplikten då
integritetsintresset på platserna, fauna och renpassager,
vägde relativt lätt och avvisade övrig bevakning eftersom
denna inte bedömdes innebära personbevakning.

41

IMY | Vägledning vid kamerabevakning

Drönare
I kategorin drönare ingår alla beslut som gäller
bevakning med en kamera som är monterad på en
drönare, det vill säga en obemannad luftfarkost.
Tillstånd till bevakning med kamerautrustad drönare
ska ges om intresset av bevakningen väger tyngre än
integritetsintresset på platsen, precis som vid andra
former av kamerabevakning. Kamerabevakningslagen
gäller dock endast om det är identifierbara personer
som filmas varaktigt eller regelbundet upprepat. Om
en kamerautrustad drönare filmar på en sådan höjd
över marken att personer som hamnar i bild inte går att
identifiera, är kamerabevakningslagen inte tillämplig och
tillstånd till bevakningen krävs därför inte. Ansökningar
om kamerabevakning med drönare kommer framförallt
in från räddningstjänsten, men även kommuner,
länsstyrelser och myndigheter har sökt om tillstånd
till bevakning med kamerautrustad drönare. Syftet
med bevakningen för de senare aktörerna är ofta att
kartlägga eller analysera stora markområden. IMY har
även fått in ansökningar från utbildningsinstitutioner
och kommuner som vill använda kamera monterad på
drönare för att spela in videor i kommunikations- och
marknadsföringssyften.

Delvis beviljade ansökningar om tillstånd
IMY har inte delvis beviljat någon ansökan som rör
bevakning med kamerautrustad drönare.
Ansökningar där tillstånd inte krävs för bevakningen
IMY har avvisat flera ansökningar om bevakning med
kamerautrustad drönare. Ansökningarna har kommit
in från kommuner, länsstyrelser och myndigheter och
syftet har varit att filma översiktsbilder av mark- och
naturområden. Ändamålen med bevakningen har till
exempel varit att få en överblick över stormskadad
skog och översvämmade områden eller att kartlägga
och skapa 3D-modeller för stadsbyggnadsplanering.
Gemensamt för samtliga ärenden som IMY har avvisat
är att bevakningen inte har bedömts vara varaktig eller
regelbundet upprepad personbevakning. Ansökningarna
har rört bevakning på platser eller på sådan höjd att
personer inte kommer att vara möjliga att identifiera
mer än vid något enstaka tillfälle. Under sådana
förutsättningar är det inte fråga om personbevakning
i kamerabevakningslagens mening och bevakningen
omfattas därför inte av kamerabevakningslagens
bestämmelser och därför inte heller av tillståndsplikten.

Beviljade ansökningar om tillstånd
De ansökningar om kamerabevakning med drönare som
IMY har beviljat tillstånd till har i övervägande del varit
ansökningar från räddningstjänsten. För mer information
om sådan bevakning se avsnittet om räddningstjänsten.
Utöver ansökningarna från räddningstjänsten har IMY
beviljat tillstånd till kamerabevakning med drönare till
myndigheter, länsstyrelser och utbildningsinstitutioner
för ändamålet att spela in videor i kommunikations- och
marknadsföringssyften. Det är inte sådana ändamål
som enligt kamerabevakningslagen särskilt ska
beaktas vid bedömningen av behovet av bevakning.
Bevakningsintresset väger därför som utgångspunkt
relativt lätt. Tillstånd kan beviljas men särskild hänsyn
måste då tas till integritetsriskerna. Integritetsintresset
vid bevakning med drönare kan variera beroende på
var flygningen med drönare ska ske, till exempel om det
ska ske i avlägsna skogsområden eller över ett torg. I de
aktuella ärendena har det varit fråga om arrangerade
inspelningssituationer med personer som på förhand
har lämnat frivilligt samtycke till att bli filmade. Under
sådana förutsättningar försvagas integritetsintresset
väsentligt. Eftersom aktörerna har haft ett berättigat
intresse att filma med kamerautrustad drönare och
integritetsintrånget har begränsats väsentligt, har IMY
beviljat ansökningarna.
Ej beviljade ansökningar om tillstånd
IMY har inte avslagit någon ansökan som rör bevakning
med kamerautrustad drönare.

IMY | Vägledning vid kamerabevakning

Beviljade ansökningar 43%
Tillstånd krävs ej 57%
Antal beslut: 30

Bild 19. Fördelning av beslut om tillstånd till
kamerabevakning avseende drönare. Avser perioden 1
augusti 2018 – 31 december 2020.

En kommun skickade in en ansökan om tillstånd till
kamerabevakning. För att den aktuella bevakningen skulle
omfattas av kamerabevakningslagen och tillhörande
tillståndsplikt krävdes att kameran skulle användas
på ett sätt som innebar varaktig eller regelbundet
upprepad personbevakning. Kommunen hade uppgett
att bevakningen skulle bedrivas med en kamera som
monterades på en drönare och att flygning skulle ske på
100 meters höjd. Eftersom bevakningen skulle ske på hög
höjd skulle enskilda människor inte kunna identifieras.
Mot bakgrund av vad kommunen hade uppgett om hur
den aktuella bevakningen skulle utföras bedömde IMY att
det inte var fråga om varaktig eller regelbundet upprepad
personbevakning. Kameraanvändningen föll därför utanför
kamerabevakningslagens tillämpningsområde och var
därmed inte tillståndspliktig. Ansökan avvisades därför.
Exempel där en ansökan har avvisats.

42

Färdmedel
Med färdmedel menas huvudsakligen bussar, tåg, båtar
och andra fordon i kollektivtrafik. I kollektivtrafiken finns
det ofta ett betydande integritetsintresse, eftersom
det är fråga om platser där kamerabevakning kan
leda till en omfattande kartläggning av enskildas
rörelsemönster. Sedan den 1 augusti 2020 omfattas
bevakning som sker i fordon i kollektivtrafik inte längre av
tillståndsplikten, under förutsättning att bevakningen sker
i brottsförebyggande eller olycksförebyggande syfte. De
ansökningar som IMY har prövat kan dock fortfarande
användas för att få en bild av hur intresseavvägningen
ska göras och var bevakning är tillåten och inte. En
majoritet av de ansökningar som har prövats har
avslagits helt, vilket antyder att det finns en vilja att
bedriva kamerabevakning på färdmedel i kollektivtrafik
även när förutsättningarna för att bedriva bevakning
inte är uppfyllda. I förlängningen kan detta innebära att
förändringen av tillståndsplikten har medfört en ökad risk
för att otillåten kamerabevakning bedrivs på färdmedel
inom kollektivtrafiken.
Beviljade ansökningar om tillstånd
IMY har endast i två fall beviljat tillstånd till
kamerabevakning inne i färdmedel. I båda fallen gällde
det bussar i kollektivtrafiken och i båda fallen hade
sökandena visat att det fanns betydande problem med
brottslighet på de aktuella busslinjerna. IMY beviljade
därför tillstånd till kamerabevakning både i realtid och
med rätt till bildinspelning.

Delvis beviljade ansökningar om tillstånd
IMY har inte delvis beviljat några ansökningar om
tillstånd som rör färdmedel.
Ansökningar där tillstånd inte krävs för bevakningen
De ansökningar där IMY har bedömt att tillstånd inte
krävs har antingen kommit in efter att färdmedel blev
undantagna från tillståndsplikten eller kommit in från
aktörer som inte behöver tillstånd till bevakning, till
exempel taxiföretag.

Beviljade ansökningar 13%
Ej beviljade ansökningar 25%
Tillstånd krävs ej 63%
Antal beslut: 16

Bild 20. Fördelning av beslut om tillstånd till
kamerabevakning avseende färdmedel. Avser perioden 1
augusti 2018 – 31 december 2020.

Ej beviljade ansökningar om tillstånd
Även i de fall där IMY har avslagit ansökningar om
tillstånd till kamerabevakning har det rört sig om bussar
i kollektivtrafiken. Inte i något av fallen var bussarna
brottsutsatta och sökandena kunde heller inte styrka sitt
bevakningsintresse på något annat sätt.

43

IMY | Vägledning vid kamerabevakning

Museer
IMY har valt att särskilja museer från övriga
fritidsanläggningar eftersom det finns rättspraxis kring
kamerabevakning som är specifik för just museer. Precis
som vid andra fritidsanläggningar finns det ett tungt
vägande integritetsintresse vid museer, särskilt vid
utställningsytor eftersom det är här enskilda uppehåller
sig för nöje och avkoppling. Integritetsintresset kan dock
väga mindre tungt vid andra ytor, såsom nödutgångar.
Högsta förvaltningsdomstolen har konstaterat att det
finns vissa museer där det finns samlingar eller föremål
som har ett oersättligt kulturhistoriskt eller ekonomiskt
värde. På sådana museer kan bevakningsintresset
väga så pass tungt att det som utgångspunkt är
tillåtet att bedriva kontinuerlig kamerabevakning med
bildinspelning.20 Exempel på föremål eller samlingar
som har ansetts ha ett sådant värde som motiverar
kamerabevakning är bland annat Nationalmuseums och
Liljevalchs konstsamlingar, guld- och silverföremålen
från regalskeppet Kronan vid Kalmar läns museum och
Silverbibeln vid Carolina Rediviva i Uppsala.

Delvis beviljade ansökningar om tillstånd
Om ett museum ansöker om kamerabevakning av
utställningsytor dygnet runt men inte kan visa att museet
är brottsutsatt, kan IMY i många fall ändå ge tillstånd
till mindre integritetskänsliga bevakningsformer. I de
ärenden som IMY har avgjort har det ofta rört sig om
museer som vill bedriva bevakning dygnet runt, men
inte kunnat visa ett tydligt behov av bevakning under
museets öppettider. I sådana fall har IMY beviljat tillstånd
till bevakning när museet är stängt för allmänheten och
avslagit tillstånd till bevakning under museets öppettider.
Ansökningar där tillstånd inte krävs för bevakningen
I det fall där tillstånd inte krävdes hade ett privat museum
vars verksamhet inte omfattades av bestämmelserna
i museilagen ansökt om tillstånd till bevakning i
sin utställningshall. Eftersom sökanden inte var en
myndighet eller utförde uppgifter av allmänt intresse
var bevakningen inte tillståndspliktig och IMY avvisade
därför ansökan.

Beviljade ansökningar om tillstånd
IMY har än så länge endast i två fall meddelat tillstånd
till bevakning i museum där det visas föremål med
ett oersättligt kulturhistoriskt eller ekonomiskt värde.
I dessa fall beviljades kamerabevakning med rätt till
bildinspelning dygnet runt.

Beviljade ansökningar 46%

I övriga fall rör det sig om ansökningar där museet
endast ska bevaka begränsade ytor på museet, till
exempel endast vid entrén eller nödutgången. Eftersom
integritetsintresset är lägre på dessa platser krävs inte
samma omfattande problematik eller värdefulla föremål
som annars kan motivera bevakning.

Antal beslut: 13

Delvis beviljade
ansökningar 38%
Ej beviljade ansökningar 8%
Tillstånd krävs ej 8%

Bild 21. Fördelning av beslut om tillstånd till
kamerabevakning avseende museer. Avser perioden
1 augusti 2018 – 31 december 2020.

Ej beviljade ansökningar om tillstånd
Museer som vill kamerabevaka utställningsytor behöver
som regel kunna bevisa att platsen är brottsutsatt för att
bevakningen ska vara tillåten. I de fall IMY har avslagit
ansökningar om bevakning på museer har det ofta berott
på att det inte skett tillräckligt många brott på platsen för
att IMY ska kunna konstatera att den är brottsutsatt.

20. RÅ 2003 ref. 7 och RÅ 2003 not. 18.
IMY | Vägledning vid kamerabevakning

44

Räddningstjänst
Kamerabevakning som bedrivs av räddningstjänsten
sker i huvudsak för att förebygga, förhindra och
upptäcka olyckor eller begränsa verkningarna av olyckor.
Räddningstjänsten har i regel ett tungt vägande intresse
att bedriva bevakning i samband med räddningsinsatser
i dessa syften. Kamerabevakning som sker i samband
med räddningsinsatser innebär att personer i utsatta
och mycket känsliga situationer bevakas, vilket gör att
även integritetsintresset väger tungt. Att bevakningen
delvis syftar till att skydda dem som bevakas minskar
integritetsintrånget något.
Den bevakning som varit aktuell i ärenden hos IMY
har rört bevakning med kamera monterad på drönare.
Syftet med bevakningen har huvudsakligen varit
att få en översikt över skadeområden. Bevakning
från drönare ger räddningstjänsten möjlighet att
exempelvis upptäcka brand- och explosionsfaror utan
att behöva utsätta personalen för onödiga risker. En
omständighet som är speciell i dessa ärenden är att det
geografiska bevakningsområdet inte går att bestämma
på förhand utan varierar beroende på olycksplats.
Räddningstjänstens ansökningar har även avsett
bevakning i samband med övningar som syftat till att
utbilda och upprätthålla drönarpiloternas kompetens.

Ej beviljade ansökningar om tillstånd
IMY har inte avslagit någon ansökan från
räddningstjänsten.
Delvis beviljade ansökningar om tillstånd
IMY har inte delvis beviljat någon ansökan från
räddningstjänsten.
Ansökningar där tillstånd inte krävs för bevakningen
I ett fall har IMY avvisat en ansökan från
räddningstjänsten där bevakningen skulle ske på ett
sådant sätt att det inte var fråga om varaktig eller
regelbundet upprepad personbevakning. När ingen
personbevakning sker är kamerabevakningslagen
inte tillämplig. Så är fallet om räddningstjänsten ska
använda kamerautrustade drönare men planerar att flyga
på så hög höjd att det inte går att identifiera enskilda
personer på bilderna.

Beviljade ansökningar 92%
Tillstånd krävs ej 8%
Antal beslut: 12

Beviljade ansökningar om tillstånd
Räddningstjänsten i ett flertal kommuner och regioner
har beviljats tillstånd till bevakning i samband med
räddningsinsatser med kameror monterade på drönare.
IMY har beviljat bevakning som sker i realtid och med
rätt till bildinspelning. Räddningstjänstens främsta
behov är att kunna bevaka en skadeplats i realtid för
att ge beslutsunderlag till räddningsledningen på plats
och kunna förmedla lägesbilder till ledningscentralen. I
flera fall har räddningstjänsten även velat spela in och
lagra bildmaterial för att använda i utbildningssyfte.
En förutsättning för att bildinspelning ska tillåtas är att
räddningstjänsten efter avslutad insats granskar inspelat
material och omgående raderar eller avidentifierar
material som innehåller identifierbara personer
ur allmänheten. Samtliga beslut har förenats med
villkor om detta.

Bild 22. Fördelning av beslut om tillstånd till
kamerabevakning avseende räddningstjänsten.
Avser perioden 1 augusti 2018 – 31 december 2020.

IMY har även beviljat bevakning med kamera
monterad på drönare vid övningsverksamhet, då
bevakningsintresset av naturliga skäl inte väger lika
tungt. En förutsättning för att tillstånd ska beviljas vid
övningar är att sökanden har redovisat hur de tänkt
begränsa integritetsintrånget, till exempel genom
avspärrningar och skyltning, samt hur de ska uppfylla
kravet på upplysning i kamerabevakningslagen.

45

IMY | Vägledning vid kamerabevakning

Apotek
För kamerabevakning som sker i butikslokaler med
apoteksverksamhet gäller ett särskilt undantag.
Om bevakningen har till syfte att förebygga,
förhindra eller upptäcka brottslig verksamhet eller
utreda eller lagföra brott behövs inget tillstånd.
Reglerna för kamerabevakning i apotek har, likt
tidigare nämnt i rapporten, förändrats. Enligt den
tidigare kameraövervakningslagen var alla butiker
undantagna från tillståndsplikten enligt en särskild
undantagsbestämmelse. Det så kallade butiksundantaget
gällde även apotek och innebar att de inte behövde
tillstånd till att bedriva bevakning i apotekslokalen. För
att sätta upp en bevakningskamera var det tillräckligt att
anmäla detta till länsstyrelsen.
När den nya kamerabevakningslagen började gälla
i augusti 2018 förändrades tillståndsplikten och
antalet aktörer som behövde söka tillstånd minskade
markant. Butiker i detaljhandel, som tidigare hade varit
undantagna enligt en särskild bestämmelse, var med
de nya reglerna inte längre tillståndspliktiga alls. De
behövde alltså inte längre göra någon anmälan om
kamerabevakning till länsstyrelsen eller någon annan
myndighet. Butiksundantaget ansågs därför har spelat ut
sin roll och togs bort helt.
För apotek fick de nya reglerna dock en oavsiktlig
konsekvens – dessa blev istället tillståndspliktiga,
eftersom apoteksverksamhet är en uppgift av
allmänt intresse. Från att tidigare har omfattats av
butiksundantaget behövde alltså både statliga och privata
apotek nu tillstånd till att bedriva kamerabevakning.
Sedan IMY uppmärksammat lagstiftaren på denna
konsekvens av den nya lagen infördes i augusti 2020 ett
nytt undantag som specifikt gäller kamerabevakning på
apotek. Kamerabevakning i butikslokaler där det bedrivs
apoteksverksamhet är sedan dess inte tillståndspliktig.
Undantaget gäller endast om bevakningen sker i
brottsbekämpande syfte.

Vid intresseavvägningen har IMY utgått från platsens
generella karaktär. Ett apotek är en plats dit personer
huvudsakligen vänder sig i hälsorelaterade ärenden.
I en sådan situation kan kamerabevakning upplevas
som obehagligt. Dessutom omfattar kamerabevakning
i en butikslokal vanligtvis hela butiksytan, vilket
innebär att samtliga kunder som besöker apoteket
utsätts för bevakningen och bevakas under hela sin
vistelse i lokalen. Ett apotek är även en arbetsplats där
personalen måste befinna sig. Detta innebär alltså att
personalen filmas av sin arbetsgivare under arbetstid.
Även detta är känsligt ur ett integritetsperspektiv och
integritetsintresset väger därför som utgångspunkt tungt.
Mot detta ställs behovet av kamerabevakning. Butiker
inom detaljhandeln är generellt utsatta för brottslighet i
form av stöld och rån. Även om dessa ofta inte tillhör de
allra allvarligaste brotten innebär den stora mängden
sådana brott allvarliga konsekvenser för de näringsidkare
som drabbas. Enligt IMY särskiljer sig även apotek från
andra butiker genom att de i stor utsträckning hanterar
läkemedel, inklusive narkotikaklassade sådana, som
kan vara särskilt stöldbegärliga. Bevakningsintresset i
butikslokaler med apoteksverksamhet väger alltså tungt,
i likhet med butiker i allmänhet. Inkomna ansökningar om
tillstånd har därför beviljats.
Ej beviljade ansökningar om tillstånd
IMY har inte avslagit någon ansökan från apotek.
Delvis beviljade ansökningar om tillstånd
IMY har inte delvis beviljat någon ansökan från apotek.
Tillstånd krävs ej
Sedan den 1 augusti 2020 omfattas bevakning på
apotek inte längre av tillståndsplikten. Alla ansökningar
som kommit in till IMY efter den 1 augusti 2020 har
därför avvisats.

Beviljade ansökningar om tillstånd
IMY beviljade samtliga ansökningar om tillstånd till
kamerabevakning på apotek som kom in till myndigheten
före den 1 augusti 2020.

Beviljade ansökningar 83%
Tillstånd krävs ej 17%
Antal beslut: 6

Bild 23. Fördelning av beslut om tillstånd till
kamerabevakning på apotek. Avser perioden 1 augusti 2018
– 31 december 2020.

IMY | Vägledning vid kamerabevakning

46

Kriminalvården
I denna kategori ingår ansökningar om kamerabevakning
som kommit in från Kriminalvården där bevakning
ska ske vid myndighetens häkten och fängelser.
Bevakningsintresset väger som utgångspunkt tungt i
anslutning till anstalter och häktesbyggnader. Det är av
stor vikt att säkerheten upprätthålls vid Kriminalvårdens
anstalter och häkten och att det finns möjlighet att
bedriva ett effektivt säkerhetsarbete. Det finns även ett
intresse hos allmänheten och boende i närområdet till
anstalter att säkerheten upprätthålls.
Integritetsintresset på anstalter och allmänna områden
alldeles intill en anstalt har generellt sett ansetts
svagare än på andra offentliga platser. Vid anstalter kan
allmänheten nämligen i stor utsträckning räkna med
att bli bevakade. Intagna, anställda och allmänheten
måste rimligen vara medvetna om att säkerheten är
betydande på och omkring en anstalt. Kriminalvårdens
häkteslokaler, till skillnad från anstalter, ligger dock
ofta centralt belägna i stadskärnor. Vid bedömning
av integritetsintresset i dessa fall måste därför andra
faktorer, som gäller vid bevakning av gator och torg,
vägas in.

Ansökningar där tillstånd inte krävs för bevakningen
Häkten och fängelser är platser dit allmänheten
i regel endast har tillträde fram till entrén eller till
skalskyddet. I de fall då IMY har avvisat ansökningar
från Kriminalvården har det varit fråga om bevakning
av platser dit allmänheten inte har tillträde, exempelvis
innanför skalskyddet eller på tak.

Beviljade ansökningar 60%
Tillstånd krävs ej 40%
Antal beslut: 5

Bild 24. Fördelning av beslut om tillstånd till
kamerabevakning inom Kriminalvården. Avser perioden 1
augusti 2018 – 31 december 2020.

Beviljade ansökningar om tillstånd
IMY har beviljat tillstånd till bevakning av begränsade ytor
vid anstalter och häkten, exempelvis vid entréer, längs
med anstalternas skalskydd och vid parkeringsplatser
intill anstalter. Kriminalvården har, som tidigare nämnts,
som utgångspunkt ett tungt vägande bevakningsintresse.
När bevakningen sker av begränsade ytor minskar även
integritetsintresset något eftersom personer i regel
inte har anledning att visats inom bevakningsområdet
en längre tid.
Ej beviljade ansökningar om tillstånd
IMY har inte avslagit någon ansökan från Kriminalvården.
Delvis beviljade ansökningar om tillstånd
IMY har inte delvis beviljat någon ansökan från
Kriminalvården.

47

IMY | Vägledning vid kamerabevakning

Skyddsobjekt
Ett skyddsobjekt är samhällsviktig verksamhet som har
ett förstärkt skydd utifrån svensk lag för att skyddas
mot sabotage, terroristbrott, grovt rån och spioneri.
Det är länsstyrelserna som beslutar om en verksamhet
ska vara skyddsobjekt. Exempel på anläggningar eller
områden som kan vara skyddsobjekt är Sveriges riksdag,
försvarsmaktens anläggningar, statschefens bostad,
vissa myndighetslokaler, områden för vattenförsörjning
eller anläggningar för elektronisk kommunikation.
Vanligtvis gäller tillträdesförbud till skyddsområdet och
kamerabevakning är en vanlig säkerhetsskyddsåtgärd.
Det kan också finnas förbud mot att avbilda
skyddsobjektet. Då är det till exempel inte tillåtet att flyga
med drönare över området.
Skyddsobjekt kan vara av vitt skild karaktär och
intresseavvägningen för kamerabevakning görs utifrån
den specifika verksamheten. Gemensamt för alla
skyddsobjekt är att verksamheten kräver ett kvalificerat
skydd och bevakningsintresset väger därför som
utgångspunkt tungt.
Var skyddsobjektet är beläget geografiskt och hur
bevakningen ska bedrivas har stor betydelse för
bedömningen av integritetsintresset. Ligger byggnaden i
en stadskärna och bevakningen ska ske utvändigt väger
integritetsintresset tungt, eftersom bevakningen träffar
en stor mängd människor ur en obestämd krets. Ligger
skyddsobjektet istället avlägset i ett område med öppna
omgivningar väger integritetsintresset betydligt lättare,
då färre personer påverkas av bevakningen. I vissa fall
är de som träffas av bevakningen samma personer som
bevakningen har till syfte att skydda, till exempel vid
bevakning på strategiska platser i stadskärnor i syfte att
skydda mot terrorangrepp. Den omständigheten sänker
integritetsintresset och kan motivera bevakning även på
integritetskänsliga platser.
Beviljade ansökningar om tillstånd
IMY har beviljat samtliga ansökningar om tillstånd till
kamerabevakning vid skyddsobjekt. Vid bedömningen
har hänsyn tagits till den generella hotbilden som riktas
mot skyddsobjektet med anledning av den verksamhet
som bedrivs på skyddsobjektet eller de personer som
befinner sig där. Bevakningsintresset har gällt risker av
allvarligt slag, både för enskildas trygghet, liv och hälsa
men även för viktiga samhällsfunktioner.

IMY | Vägledning vid kamerabevakning

Ej beviljade ansökningar om tillstånd
IMY har inte avslagit någon ansökan från skyddsobjekt.
Delvis beviljade ansökningar om tillstånd
IMY har inte delvis beviljat någon ansökan från
skyddsobjekt.
Ansökningar där tillstånd inte krävs för bevakningen
På skyddsobjekt råder tillträdesförbud, vilket innebär
att obehöriga inte får vistas på skyddsområdet. Det
är alltså inte fråga om en plats dit allmänheten har
tillträde och bevakning på själva skyddsområdet är
därför inte tillståndspliktig. Kamerabevakning utanför
skyddsområdet är dock som huvudregel tillståndspliktig,
men för vissa skyddsobjekt finns ett särskilt undantag.
Undantaget gäller skyddsobjekt enligt 4 § 5 eller 6, 5 §
1-5 eller 6 § första stycket skyddslagen (2010:305). För
att bevakningen ska vara tillståndsfri krävs att syftet
med bevakning är att skydda skyddsobjektet samt att
bevakningsområdet endast omfattar skyddsobjektet
eller ett område i dess omedelbara närhet. Det innebär
att tillstånd måste sökas om kamerabevakning ska
ske för andra ändamål eller av ett större område vid
skyddsobjektet. Hur stort det tillståndsfria området är
avgörs från fall till fall och skyddsobjektets belägenhet
i förhållande till omgivningen får betydelse. Som
utgångspunkt bör det vara frågan om ett avgränsat
område någon eller några meter från skyddsobjektet. För
bevakning som omfattas av undantaget och tillstånd inte
krävs finns även ett undantag från upplysningsplikten.
IMY har inte handlagt några ansökningar som rör
skyddsobjekt där tillstånd inte krävts för bevakningen.

Beviljade ansökningar 100%
Antal beslut: 4

Bild 25. Fördelning av beslut om tillstånd till
kamerabevakning vid skyddsobjekt. Avser perioden 1
augusti 2018 – 31 december 2020.

48

Detta är Integritetsskyddsmyndigheten
Integritetsskyddsmyndigheten arbetar för att skydda
medborgarnas alla personuppgifter, till exempel om
hälsa och ekonomi, så att de hanteras korrekt och
inte hamnar i orätta händer. Det är vi som granskar att
företag, myndigheter och andra aktörer följer GDPR
– dataskyddsförordningen. Vi utbildar och vägleder
dem som behandlar personuppgifter. Vi påverkar även
lagstiftningen. Vi vill se en hållbar och integritetsvänlig
digitalisering. Vi är övertygade om att det går att värna
medborgarnas trygghet och samhällets säkerhet, utan
omotiverad kartläggning och övervakning. Tillsammans
med övriga dataskyddsmyndigheter i EU arbetar vi för
att medborgarnas personuppgifter ska ha samma skydd
i hela unionen. Vi arbetar även för att kreditupplysning
och inkasso­verksamhet ska bedrivas på ett korrekt
sätt. Vår vision är ett tryggt informationssamhälle, där vi
tillsammans värnar den personliga integriteten.

Kontakta Integritetsskyddsmyndigheten
E-post: imy@imy.se
Webb: www.imy.se
Tel: 08-657 61 00.
Postadress: Integritetsskyddsmyndigheten,
Box 8114, 104 20 Stockholm.


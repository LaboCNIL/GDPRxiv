1(31) 

Diarienummer: 
IMYRS 2022:2 

Datum: 
2022-06-22 

 

Rättsligt ställningstagande IMYRS 
2022:2 – Undantaget för journalistiska 
ändamål i 1 kap. 7 § andra stycket 
dataskyddslagen  

Integritetsskyddsmyndighetens (IMY) rättsliga ställningstaganden innehåller en 
redogörelse för IMY:s uppfattning i rättsliga frågor där det saknas vägledande 
domstolspraxis eller vägledning från Europeiska dataskyddsstyrelsen (EDPB). De är 
styrande för IMY:s verksamhet och vägledande för allmänheten. Ställningstagandena 
görs mot bakgrund av rättsläget vid beslutet och gäller tills vidare. Ställningstagandena 
kan komma att upphävas eller ändras om det kommer ny domstolspraxis eller 
vägledning från EDPB. 

 

 

 

 

Postadress: 
Box 8114 
104 20 Stockholm 
Webbplats: 
www.imy.se 
E-post: 
imy@imy.se 
Telefon: 
08-657 61 00 

Integritetsskyddsmyndigheten 
 

Diarienummer: IMYRS 2022:2 
Datum: 2022-06-22 
 

2(31) 
 

Innehåll 

1 Sammanfattning ........................................................................................................... 3 

Vad avses med ”journalistiska ändamål” i 1 kap. 7 § andra stycket 
dataskyddslagen? ............................................................................................... 3 

Vilken betydelse har det att begreppet ”uteslutande” inte finns med i artikel 85 i 
dataskyddsförordningen eller i 1 kap. 7 § andra stycket dataskyddslagen? ....... 4 

Hur ska bestämmelsen tillämpas när det finns andra ändamål parallellt med 
journalistiska ändamål? ....................................................................................... 4 

2 Frågeställning .............................................................................................................. 4 

3 Gällande rätt m.m. ....................................................................................................... 4 

Lagtext m.m. ....................................................................................................... 4 

EU:s rättighetsstadga ............................................................................... 4 

Dataskyddsförordningen och kompletterande nationell lagstiftning ......... 5 

Direktiv 95/46/EG och kompletterande nationell lagstiftning .................... 6 

EU-domstolen ..................................................................................................... 7 

Europeiska dataskyddsstyrelsen (EDPB) ......................................................... 10 

Avgöranden från andra länder inom EU/EES ................................................... 11 

Svensk praxis .................................................................................................... 11 

Allmän domstol ....................................................................................... 11 

Allmän förvaltningsdomstol .................................................................... 14 

Integritetsskyddsmyndigheten ................................................................ 15 

Svenska förarbeten ........................................................................................... 17 

Utländska förarbeten ......................................................................................... 20 

Litteratur ............................................................................................................ 20 

4 Bedömning ................................................................................................................. 23 

Inledning ............................................................................................................ 23 

Innebörden av begreppet ”journalistiska ändamål” ........................................... 23 

Praxis från EU-domstolen och Högsta domstolen .................................. 23 

Sammanfattande slutsatser .................................................................... 24 

Betydelsen av att begreppet ”uteslutande” tagits bort....................................... 25 

Innebörden av begreppet ”uteslutande journalistiska ändamål” i direktiv 
95/46/EG och PUL ................................................................................. 25 

Undantaget i 1 kap. 7 § andra stycket dataskyddslagen förutsätter inte att 
behandlingen sker uteslutande för journalistiska ändamål ..................... 26 

Hur ska bestämmelsen tillämpas om det finns andra ändamål parallellt med ett 
journalistiskt ändamål? ...................................................................................... 26 

Exempel på behandlingar som omfattas respektive inte omfattas av undantaget 
för journalistiska ändamål enligt 1 kap. 7 § andra stycket dataskyddslagen..... 27 

 

Integritetsskyddsmyndigheten 
 

Diarienummer: IMYRS 2022:2 
Datum: 2022-06-22 
 

3(31) 
 

1 Sammanfattning 

Enligt artikel 85 i dataskyddsförordningen är medlemsstaterna skyldiga att genom 
nationell lagstiftning förena rätten till skydd för den personliga integriteten och rätten till 
yttrande- och informationsfrihet. I Sverige har detta skett genom regleringen i 1 kap. 
7 § lagen (2018:218) med kompletterande bestämmelser till EU:s 
dataskyddsförordning (dataskyddslagen). I paragrafens första stycke anges att 
personuppgiftsbehandling som omfattas av grundlagsskyddet i tryckfrihetsförordningen 
(TF) och yttrandefrihetsgrundlagen (YGL) undantas från kraven i 
dataskyddsförordningen om tillämpningen av förordningen skulle komma i konflikt med 
grundlagarna. I 1 kap. 7 § andra stycket görs undantag med hänsyn till yttrande- och 
informationsfriheten. Undantaget omfattar behandlingar som sker för journalistiska 
ändamål eller för akademiskt, konstnärligt eller litterärt skapande. Om undantaget är 
tillämpligt gäller inte de flesta bestämmelserna i dataskyddsförordningen.  

I det rättsliga ställningstagandet behandlas följande frågor rörande begreppet 
”journalistiska ändamål” utifrån bland annat rättspraxis från EU-domstolen och 
svenska domstolar. Ställningstagandet innehåller också ett antal exempel som 
vägledning för tillämpningen.  

Vad avses med ”journalistiska ändamål” i 1 kap. 7 § andra 
stycket dataskyddslagen? 

Begreppet ”journalistiska ändamål” ska ges en bred tolkning. Journalistisk verksamhet 
är enligt EU-domstolens praxis sådan verksamhet som syftar till att sprida information, 
åsikter eller idéer till allmänheten, oberoende av genom vilket medium detta sker. 
Begreppet har således en bredare innebörd än i vardagligt språkbruk och omfattar inte 
endast yrkesmässiga journalister och traditionella massmedier, utan alla personer som 
bedriver verksamhet som syftar till att sprida information, åsikter eller idéer till 
allmänheten. Därmed omfattas, enligt IMY:s bedömning, exempelvis den åsikts- och 
opinionsbildning som politiska partier ägnar sig åt.  

Begreppet ”journalistiska ändamål” kan dock inte ges en sådan bred innebörd att det 
omfattar all information som görs tillgänglig på internet och som innehåller 
personuppgifter. EU-domstolen har i domen Google Spain och Google funnit att en 
sökmotorleverantörs behandling genom tillhandahållandet av sökmotorn inte omfattas 
av undantaget för journalistiska ändamål. I det svenska grundlagsstiftningsarbetet har 
konstaterats att detsamma bör gälla en till allmänheten riktad renodlad söktjänst 
avseende fällande brottmålsdomar.  

Undantaget för journalistiska ändamål omfattar inte heller normalt publicering av 
uppgifter av rent privat karaktär. Detta gäller oberoende av om publiceringen sker i ett 
sammanhang som i övrigt har journalistiska ändamål. Med andra ord ”smittar” inte ett 
journalistiskt ändamål för en publicering av vissa uppgifter av sig på en publicering av 
rent privata uppgifter, även om de har publicerats i samma sammanhang. Omvänt 
innebär inte heller publiceringen av rent privata uppgifter att publiceringen av de 
uppgifter som inte är rent privata faller utanför undantagsbestämmelsen journalistiska 
ändamål. I vissa fall kan dock behandling av rent privata uppgifter omfattas av 
undantaget för journalistiska ändamål. Det gäller exempelvis när journalistisk 
granskning sker av personer i maktposition och det är nödvändigt att offentliggöra 
uppgifterna med hänsyn till de journalistiska ändamålen.  

Integritetsskyddsmyndigheten 
 

Diarienummer: IMYRS 2022:2 
Datum: 2022-06-22 
 

4(31) 
 

Vilken betydelse har det att begreppet ”uteslutande” inte finns 
med i artikel 85 i dataskyddsförordningen eller i 1 kap. 7 § 
andra stycket dataskyddslagen?  

IMY gör bedömningen att såväl artikel 85 som 1 kap. 7 § andra stycket 
dataskyddslagen bör tolkas i enlighet med bestämmelsernas ordalydelse. Detta 
innebär att undantaget i 1 kap. 7 § andra stycket dataskyddslagen inte kräver att 
behandlingen ska ske uteslutande för journalistiska ändamål för att vara tillämpligt.  

Hur ska bestämmelsen tillämpas när det finns andra ändamål 
parallellt med journalistiska ändamål?  

Eftersom det inte krävs att behandlingen sker uteslutande för journalistiska ändamål, 
kan undantaget vara tillämpligt även när det finns ett eller flera parallella ändamål till 
det journalistiska. IMY gör bedömningen att det dock bör krävas att det journalistiska 
ändamålet är det huvudsakliga ändamålet med behandlingen för att undantaget ska 
vara tillämpligt.  

2 Frågeställning 

I IMY:s verksamhet har det uppkommit ett behov av att klargöra vissa frågor kring 
begreppet ”journalistiska ändamål” i 1 kap. 7 § andra stycket dataskyddslagen. Genom 
den bestämmelsen görs undantag från merparten av bestämmelserna i 
dataskyddsförordningen för personuppgiftbehandling som sker för journalistiska 
ändamål. I detta rättsliga ställningstagande behandlar IMY följande frågor kring 
begreppet ”journalistiska ändamål” i syfte att tydliggöra tillämpningsområdet för 
undantaget. 

•  Vad avses med ”journalistiska ändamål”? 
•  Vilken betydelse har det att begreppet ”uteslutande” inte finns med i artikel 85 

i dataskyddsförordningen eller 1 kap. 7 § andra stycket dataskyddslagen? 

•  Hur ska bestämmelsen tillämpas när det finns andra ändamål parallellt med 

journalistiska ändamål? 

3 Gällande rätt m.m. 

Lagtext m.m. 

EU:s rättighetsstadga 
I EU:s stadga om de grundläggande rättigheterna (EU:s rättighetsstadga) ges skydd 
för bland annat följande rättigheter.  

Artikel 7, med rubriken ”Respekt för privatlivet och familjelivet”, stadgar att var och en 
har rätt till respekt för sitt privatliv och familjeliv, sin bostad och sina kommunikationer. 

Artikel 8, med rubriken ”Skydd av personuppgifter”, stadgar i punkt 1 att var och en har 
rätt till skydd av de personuppgifter som rör honom eller henne. I punkt 2 stadgas att 
dessa uppgifter ska behandlas lagenligt för bestämda ändamål och på grundval av 
den berörda personens samtycke eller någon annan legitim och lagenlig grund. Var 
och en har rätt att få tillgång till insamlade uppgifter som rör honom eller henne och att 
få rättelse av dem. I punkt 3 stadgas att en oberoende myndighet ska kontrollera att 
dessa regler efterlevs. 

Integritetsskyddsmyndigheten 
 

Diarienummer: IMYRS 2022:2 
Datum: 2022-06-22 
 

5(31) 
 

I artikel 11, med rubriken ”Yttrandefrihet och informationsfrihet”, anges i punkt 1 att var 
och en har rätt till yttrandefrihet. Denna rätt innefattar åsiktsfrihet samt frihet att ta 
emot och sprida uppgifter och tankar utan offentlig myndighets inblandning och 
oberoende av territoriella gränser. I punkt 2 stadgas att mediernas frihet och mångfald 
ska respekteras. 

När det gäller begränsningar av rättigheterna i stadgan anges i artikel 52, med 
rubriken ”Rättigheternas och principernas räckvidd och tolkning”, att varje begränsning 
i utövandet av de rättigheter och friheter som erkänns i stadgan ska vara föreskriven i 
lag och förenlig med det väsentliga innehållet i dessa rättigheter och friheter. 
Begränsningar får, med beaktande av proportionalitetsprincipen, endast göras om de 
är nödvändiga och faktiskt svarar mot mål av allmänt samhällsintresse som erkänns av 
unionen eller behovet av skydd för andra människors rättigheter och friheter.  

Dataskyddsförordningen och kompletterande nationell lagstiftning 
I artikel 85.1 i dataskyddsförordningen1, föreskrivs följande: 

”Medlemsstaterna ska i lag förena rätten till integritet i enlighet med denna förordning med 

yttrande- och informationsfriheten, inbegripet behandling som sker för journalistiska ändamål eller 

för akademiskt, konstnärligt eller litterärt skapande.”  

Av artikel 85.2 framgår följande:  

”Medlemsstaterna ska, för behandling som sker för journalistiska ändamål eller för akademiskt, 

konstnärligt eller litterärt skapande, fastställa undantag eller avvikelser från kapitel II (principer), 

kapitel III (den registrerades rättigheter), kapitel IV (personuppgiftsansvarig och 

personuppgiftsbiträde), kapitel V (överföring av personuppgifter till tredjeländer eller internationella 

organisationer), kapitel VI (oberoende tillsynsmyndigheter), kapitel VII (samarbete och enhetlighet) 

och kapitel IX (särskilda situationer vid behandling av personuppgifter) om dessa är nödvändiga för 

att förena rätten till integritet med yttrande- och informationsfriheten.” 

I skäl 153 anges följande:  

”Medlemsstaterna bör i sin lagstiftning sammanjämka bestämmelserna om yttrandefrihet och 

informationsfrihet, vilket inbegriper journalistiska, akademiska, konstnärliga och/eller litterära 

uttrycksformer, med rätten till skydd av personuppgifter i enlighet med denna förordning. 

Behandling av personuppgifter enbart för journalistiska, akademiska, konstnärliga eller litterära 

ändamål bör undantas från vissa av kraven i denna förordning, så att rätten till skydd av 

personuppgifter vid behov kan förenas med rätten till yttrandefrihet och informationsfrihet, som 

följer av artikel 11 i stadgan. Detta bör särskilt gälla vid behandling av personuppgifter inom det 

audiovisuella området och i nyhetsarkiv och pressbibliotek. Medlemsstaterna bör därför anta 

lagstiftningsåtgärder som fastställer de olika undantag som behövs för att skapa en balans mellan 

dessa grundläggande rättigheter. Medlemsstaterna bör fastställa sådana undantag med avseende 

på allmänna principer, de registrerades rättigheter, personuppgiftsansvariga och 

personuppgiftsbiträden, överföring av uppgifter till tredjeländer eller internationella organisationer, 

de oberoende tillsynsmyndigheterna, samarbete och enhetlighet samt specifika situationer där 

personuppgifter behandlas. Om sådana undantag varierar från en medlemsstat till en annan, ska 

den nationella rätten i den medlemsstat vars lag den personuppgiftsansvarige omfattas av 

 
1 Europaparlamentets och rådets förordning (EU) 2016/679 av den 27 april 2016 om skydd för fysiska personer med 
avseende på behandling av personuppgifter och om det fria flödet av sådana uppgifter och om upphävande av 
direktiv 95/46/EG (allmän dataskyddsförordning). 
 

Integritetsskyddsmyndigheten 
 

Diarienummer: IMYRS 2022:2 
Datum: 2022-06-22 
 

6(31) 
 

tillämpas. För att beakta vikten av rätten till yttrandefrihet i varje demokratiskt samhälle måste det 

göras en bred tolkning av vad som innefattas i denna frihet, som till exempel journalistik.” 

Kommissionens förslag till allmän dataskyddsförordning2 innehöll en begränsning av 
möjligheterna för medlemsstaterna att göra undantag för uteslutande journalistiska 
ändamål (artikel 80.1). Denna begränsning fanns dock inte med i den slutliga 
versionen av förordningen (artikel 85). Däremot lämnades en motsvarande 
begränsning kvar (genom ordet ”enbart”) i det skäl som är kopplat till artikel 85 (skäl 
153).  

I 1 kap. 7 § andra stycket dataskyddslagen3 anges att artiklarna 5–30 och 35–50 i 
EU:s dataskyddsförordning samt 2–5 kap. dataskyddslagen inte ska tillämpas vid 
behandling av personuppgifter som sker för journalistiska ändamål eller för 
akademiskt, konstnärligt eller litterärt skapande.  

Direktiv 95/46/EG och kompletterande nationell lagstiftning 
I artikel 9 i direktiv 95/46/EG, med rubriken ”Behandling av personuppgifter och 
yttrandefriheten”, föreskrevs följande:  

”Medlemsstaterna skall med avseende på behandling av personuppgifter som sker uteslutande för 

journalistiska ändamål eller konstnärligt eller litterärt skapande besluta om undantag och avvikelser 

från bestämmelserna i detta kapitel, kapitel IV och kapitel VI endast om de är nödvändiga för att 

förena rätten till privatlivet med reglerna om yttrandefriheten.” 

I skäl 17 och 37 i dataskyddsdirektivet angavs följande: 

”17) När det gäller behandling av ljud- och bilduppgifter för journalistiska ändamål eller i litterärt 

eller konstnärligt skapande, särskilt på det audiovisuella området, skall direktivets principer i 

enlighet med bestämmelserna i artikel 9 tillämpas restriktivt. 

37) För sådan behandling av personuppgifter som sker för journalistiska ändamål eller för 

konstnärligt eller litterärt skapande - särskilt på det audiovisuella området - bör det fastställas 

undantag från eller begränsningar i förhållande till vissa bestämmelser i detta direktiv så långt detta 

är nödvändigt för att förena enskilda personers grundläggande rättigheter med yttrandefriheten, 

särskilt den rätt att ta emot och lämna upplysningar som särskilt fastslås i artikel 10 i den 

europeiska konventionen om skydd för de mänskliga rättigheterna och de grundläggande 

friheterna. För att åstadkomma en avvägning mellan de grundläggande fri- och rättigheterna 

åligger det medlemsstaterna att besluta om nödvändiga undantag och begränsningar såvitt avser 

de generella åtgärder som har avseende på uppgiftsbehandlingens berättigande, åtgärder för att 

vidareföra uppgifter till tredje land och tillsynsmyndighetens befogenheter. Detta får dock inte leda 

till att medlemsstaterna beslutar om undantag från åtgärder som vidtas för att säkerställa 

behandlingens säkerhet. Den tillsynsmyndighet som är behörig på området bör utrustas med i vart 

fall vissa befogenheter att utövas efter behandlingen i fråga, exempelvis befogenhet att med jämna 

mellanrum offentliggöra en rapport eller att överlämna ärenden till rättsliga myndigheter.” 

 
2 COM(2012) 11 final av den 25 januari 2012, tillgängligt här https://eur-lex.europa.eu/legal-
content/SV/TXT/PDF/?uri=CELEX:52012PC0011&from=EN.  
3 Lagen (2018:218) med kompletterande bestämmelser till EU:s dataskyddsförordning.  
 

Integritetsskyddsmyndigheten 
 

Diarienummer: IMYRS 2022:2 
Datum: 2022-06-22 
 

7(31) 
 

EU-domstolen 

EU-domstolen har i domen Satakunnan och Satamedia4 uttalat bland annat följande 
angående tolkningen av begreppet journalistiska ändamål i direktiv 95/46/EG. 

”56.  För att beakta yttrandefrihetens betydelse i demokratiska samhällen ska de begrepp som hör 

samman med denna, däribland journalistik, tolkas i vid mening. För att göra en balanserad 

avvägning mellan de två grundläggande rättigheterna fordras, för att skydda den grundläggande 

rätten till privatliv, vidare att undantag från eller begränsningar i förhållande till det skydd av 

uppgifter som föreskrivs i de ovannämnda kapitlen i direktivet inte går utöver gränserna för vad 

som är strikt nödvändigt. 

57. I detta sammanhang ska följande omständigheter beaktas. 

58. För det första ska, såsom generaladvokaten angav i punkt 65 i sitt förslag till avgörande, och 

såsom framgår av förarbetena till direktivet, de undantag och avvikelser som föreskrivs i artikel 9 i 

direktivet inte tillämpas endast på medieföretag, utan på alla personer som är journalistiskt 

verksamma. 

59. Den omständigheten att offentliga uppgifter publiceras i vinstsyfte utesluter för det andra inte a 

priori att detta kan anses ske ”uteslutande för journalistiska ändamål”. Såsom Markkinapörssi och 

Satamedia har anfört i sina yttranden och såsom generaladvokaten anförde i punkt 82 i sitt förslag 

till avgörande, har samtliga företags verksamhet ett vinstsyfte. En viss kommersiell framgång kan 

till och med utgöra ett oeftergivligt villkor för att professionell journalistisk verksamhet ska bestå. 

60. Det ska för det tredje beaktas att kommunikationsmöjligheterna och möjligheterna att sprida 

uppgifter har utvecklats och flerfaldigats. Såsom bland annat den svenska regeringen har anfört, är 

inte formen eller mediet för informationsspridningen, antingen den är traditionell, som papper eller 

radio, eller elektronisk, som Internet, avgörande för om behandlingen ska anses ske ”uteslutande 

för journalistiska ändamål”. 

61. Av vad ovan anförts följer att sådan verksamhet som den som är i fråga i målet vid den 

nationella domstolen och som avser uppgifter som härrör från handlingar som enligt den nationella 

lagstiftningen är offentliga, kan anses utgöra journalistisk verksamhet, om den syftar till att sprida 

information, åsikter eller idéer till allmänheten oberoende av genom vilket medium detta sker. 

Denna verksamhet är inte förbehållen medieföretag och kan bedrivas i vinstsyfte. 

62. Den andra frågan ska således besvaras så, att artikel 9 i direktivet ska tolkas så, att de 

verksamheter som nämns i punkterna a–d i den första frågan beträffande uppgifter som härrör från 

handlingar som enligt den nationella lagstiftningen är offentliga ska anses utgöra behandling av 

personuppgifter som sker uteslutande för journalistiska ändamål i den mening som avses i den 

ovannämnda bestämmelsen, om denna verksamhet endast syftar till att sprida information, åsikter 

eller idéer till allmänheten, vilket det ankommer på den nationella domstolen att bedöma.” 

I domen Buivids5 uttalade EU-domstolen bland annat följande angående tolkningen av 
begreppet journalistiska ändamål i direktiv 95/46/EG.  

”53. Det framgår av EU-domstolens praxis att ”journalistisk verksamhet” är sådan verksamhet som 

syftar till att sprida information, åsikter eller idéer till allmänheten, oberoende av genom vilket 

 
4 EU-domstolens dom Satakunnan och Satamedia, C-73/07, EU:C:2008:727. 
5 EU-domstolens dom Buivids, C-345/17, EU:C:2019:122.  

Integritetsskyddsmyndigheten 
 

Diarienummer: IMYRS 2022:2 
Datum: 2022-06-22 
 

8(31) 
 

medium detta sker (se, för ett liknande resonemang, dom av den 16 december 2008, Satakunnan 

Markkinapörssi och Satamedia, C‑73/07, EU:C:2008:727, punkt 61). 

[…] 

55. Den omständigheten att Sergejs Buivids inte är journalist till yrket kan inte – mot bakgrund av 

den praxis från EU-domstolen som redovisats i punkterna 52 och 53 ovan – utesluta att denna 

bestämmelse kan vara tillämplig på det aktuella videoklippet och på offentliggörandet av detsamma 

på en webbplats där användarna kan ladda upp, titta på och dela videoklipp. 

56. Att Sergejs Buivids laddat upp detta videoklipp på en sådan webbplats – i detta fall 

webbplatsen www.youtube.com – kan inte i sig medföra att denna behandling av personuppgifter 

inte kan anses ha skett ”uteslutande för journalistiska ändamål” i den mening som avses i artikel 9 i 

direktiv 95/46. 

57. Det ska nämligen beaktas att kommunikationsmöjligheterna och möjligheterna att sprida 

uppgifter har utvecklats och flerfaldigats. Såsom tidigare slagits fast av EU-domstolen är inte 

formen eller mediet för informationsspridningen, antingen den är traditionell, som papper eller 

radio, eller elektronisk, som internet, avgörande för om behandlingen ska anses ske ”uteslutande 

för journalistiska ändamål” (se, för ett liknande resonemang, dom av den 16 december 2008, 

Satakunnan Markkinapörssi och Satamedia, C‑73/07, EU:C:2008:727, punkt 60). 

58. Såsom även angetts av generaladvokaten i punkt 55 i förslaget till avgörande finner EU-

domstolen att det inte kan anses att all information som görs tillgänglig på internet och som 

innehåller personuppgifter omfattas av begreppet ”journalistisk verksamhet” och därmed omfattas 

av de undantag och avvikelser som föreskrivs i artikel 9 i direktiv 95/46. 

59. Det ankommer på den hänskjutande domstolen att pröva om det framgår av det aktuella 

videoklippet att inspelningen och offentliggörandet av detta videoklipp endast syftar till att sprida 

information, åsikter eller idéer till allmänheten (se, för ett liknande resonemang, dom av den 16 

december 2008, Satakunnan Markkinapörssi och Satamedia, C‑73/07, EU:C:2008:727, punkt 62). 

60. Vid denna prövning kan den hänskjutande domstolen bland annat beakta att det aktuella 

videoklippet, enligt Sergejs Buivids, offentliggjorts på en webbplats för att fästa allmänhetens 

uppmärksamhet på de påstådda oegentligheter från polisens sida som ska ha förekommit då han 

lämnade sin redogörelse. 

61. EU-domstolen preciserar emellertid att det inte är en förutsättning för tillämpligheten av artikel 9 

i direktiv 95/46 att det konstateras att sådana oegentligheter förekommit. 

62. Om det däremot visar sig att inspelningen och offentliggörandet av detta videoklipp inte endast 

syftat till att sprida information, åsikter eller idéer till allmänheten, så kan det inte anses att den 

aktuella behandlingen av personuppgifter har skett ”uteslutande för journalistiska ändamål”. 

63. EU-domstolen erinrar vidare om att de undantag och avvikelser som föreskrivs i artikel 9 i 

direktiv 95/46 endast ska tillämpas i den mån de visar sig vara nödvändiga för att förena två 

grundläggande rättigheter, nämligen skyddet för privatlivet och yttrandefriheten (se, för ett liknande 

resonemang, dom av den 16 december 2008, Satakunnan Markkinapörssi och Satamedia, 

C‑73/07, EU:C:2008:727, punkt 55). 

64. För att göra en balanserad avvägning mellan dessa båda grundläggande rättigheter fordras, för 

att skydda den grundläggande rätten till privatliv, att de undantag och begränsningar i förhållande 

till skyddet av uppgifter som föreskrivs i kapitel II, IV och VI i direktiv 95/46 inte går utöver 

Integritetsskyddsmyndigheten 
 

Diarienummer: IMYRS 2022:2 
Datum: 2022-06-22 
 

9(31) 
 

gränserna för vad som är strikt nödvändigt (se, för ett liknande resonemang, dom av den 16 

december 2008, Satakunnan Markkinapörssi och Satamedia, C‑73/07, EU:C:2008:727, punkt 56). 

65. EU-domstolen erinrar om att artikel 7 i stadgan, som handlar om rätten till skydd för privatlivet 

och familjelivet, innehåller rättigheter motsvarande dem som garanteras i artikel 8.1 i Europeiska 

konventionen om skydd för de mänskliga rättigheterna och de grundläggande friheterna, 

undertecknad i Rom den 4 november 1950 (nedan kallad Europakonventionen), och att 

rättigheterna i artikel 7 i stadgan följaktligen, i enlighet med artikel 52.3 i stadgan, ska tillskrivas 

samma innebörd och samma räckvidd som rättigheterna i artikel 8.1 i Europakonventionen, såsom 

denna har tolkats i praxis från Europeiska domstolen för de mänskliga rättigheterna (dom av den 

17 december 2015, WebMindLicenses, C‑419/14, EU:C:2015:832, punkt 70). Samma sak gäller för 

artikel 11 i stadgan och artikel 10 i Europakonventionen (se, för ett liknande resonemang, dom av 

den 4 maj 2016, Philip Morris Brands m.fl., C‑547/14, EU:C:2016:325, punkt 147). 

66. Det framgår av denna rättspraxis att Europadomstolen – såvitt avser avvägningen mellan 

rätten till skydd för privatlivet och rätten till yttrandefrihet – utvecklat en rad relevanta kriterier som 

ska beaktas, bland annat reportagets bidrag till en debatt av allmänintresse, hur känd den aktuella 

personen är, reportagets syfte, den aktuella personens tidigare agerande, innehållet i, formen på 

och återverkningarna av offentliggörandet, sättet och omständigheterna då uppgifterna erhölls 

samt hur tillförlitliga dessa är (se, för ett liknande resonemang, Europadomstolen, 27 juni 2017, 

Satakunnan Markkinapörssi Oy och Satamedia Oy mot Finland, 

CE:ECHR:2017:0627JUD000093113, § 165). Vidare ska man beakta vilka möjligheter som den 

registeransvarige har att vidta åtgärder för att mildra ingreppet i rätten till privatliv.” 

Generaladvokat Sharpston utvecklade i sitt förslag till avgörande i målet Buivids6 sin 
syn på vad kravet på ”uteslutande” innebar: 

”I beslutet om hänskjutande anges att SB inte uppgav sitt syfte med att framställa och offentliggöra 

videoupptagningen. Det antyddes emellertid under förhandlingen vid EU-domstolen att han 

eventuellt önskade exponera missförhållanden hos polisen (ett klassiskt syfte med god 

samhällsengagerad journalistik). Det är även i detta avseende en uppgift för de nationella 

domstolarna, i deras egenskap av den enda behöriga domstolen i fråga om faktiska förhållanden, 

att bestämma både om detta var SB:s syfte och om det i så fall var hans enda syfte. Om det också 

fanns andra orsaker (till exempel en uppfattning att det fanns en automatisk rätt att filma och 

offentliggöra filmer om polisen redan på grund av att poliser är offentliga tjänstemän, eller helt 

enkelt allmän nyfikenhet), skulle det betyda att kriteriet ”enbart för journalistiska ändamål” inte var 

uppfyllt. Följaktligen skulle undantaget i artikel 9 inte vara tillämpligt.”7 

EU-domstolen har också i domen Google Spain och Google funnit att en 
sökmotorleverantörs behandling genom tillhandahållandet av sökmotorn inte 
omfattades av undantaget för journalistiska ändamål i artikel 9 i dataskyddsdirektivet.8  

EU-domstolen har i domen Bastei Lübbe konstaterat att det följer av praxis att vid 
frågor om förenande av de nödvändiga kraven på skydd för flera grundläggande 
rättigheter innebär unionsrätten ett krav på att medlemsstaterna, när de införlivar 
direktiv med nationell rätt, ska utgå från en tolkning av direktiven som gör det möjligt 
att säkerställa en korrekt balans mellan de olika grundläggande rättigheter som 
åtnjuter skydd enligt unionens rättsordning (punkt 44–45). Det ankommer därefter på 
medlemsstaternas myndigheter och domstolar att, vid genomförandet av 
införlivandeåtgärderna avseende dessa direktiv, inte bara tolka sin nationella rätt på ett 

 
6 Generaladvokatens förslag till avgörande i Buivids, C-345/17, EU:C:2018:780. 
7 Ibid, punkt 59; understrykning tillagd här.  
8 EU-domstolens dom Google Spain och Google, C-131/12, EU:C:2014:317, punkt 85. 

Integritetsskyddsmyndigheten 
 

Diarienummer: IMYRS 2022:2 
Datum: 2022-06-22 
 

10(31) 
 

sätt som överensstämmer med samma direktiv, utan även att inte grunda sig på en 
tolkning av dem som strider mot dessa grundläggande rättigheter eller mot andra 
allmänna principer i unionsrätten (punkt 45). Vidare konstaterade EU-domstolen att det 
preciseras i artikel 52.1 i EU:s rättighetsstadga att varje begränsning i utövandet av de 
rättigheter och friheter som erkänns i stadgan ska vara förenlig med det väsentliga 
innehållet i dessa rättigheter och friheter. Det framgår även av domstolens praxis att 
en åtgärd som innebär en klar kränkning av en rättighet som åtnjuter skydd enligt 
stadgan inte kan anses uppfylla kravet på att säkerställa en korrekt balans mellan de 
grundläggande rättigheter som ska förenas (punkt 46). Mot denna bakgrund fann EU-
domstolen att i en situation där den nationella lagstiftningen, såsom den har tolkats av 
de behöriga nationella domstolarna, medför att det blir omöjligt att fastställa ett påstått 
upphovsrättsintrång och att identifiera intrångsgöraren, innebär en klar kränkning av 
de grundläggande rättigheter som avser rätten till ett effektivt rättsmedel och rätten till 
skydd för immateriell egendom vilka tillkommer upphovsrättsinnehavaren, varför kravet 
på att säkerställa en korrekt balans mellan de olika grundläggande rättigheter som är 
aktuella inte uppfylls (punkt 51).9 

Europeiska dataskyddsstyrelsen (EDPB) 

Varken Europeiska dataskyddsstyrelsen (EDPB) eller dess föregångare Artikel 29-
gruppen har lämnat någon närmare vägledning om tolkningen av begreppet 
journalistiska ändamål.  

Artikel 29-gruppen har dock kort behandlat begreppet i anslutning till rätten till 
borttagande från sökmotorer. Där anges att det vid bedömningen av om en sökträff 
ska tas bort beroende på sammanhanget kan vara relevant att överväga om 
informationen på en webbsida publicerats för journalistiska ändamål samt att det 
faktum att informationen publicerats av en journalist vars yrke är att informera 
allmänheten är en faktor att beakta i avvägningen.10 

EDPB har också kort berört begreppets betydelse avseende rätten till borttagande. 
EDPB har därvid noterat att EU-domstolen vid prövningen av rätten till borttagande 
från sökmotorer skiljer mellan den legitimitet som utgivare av en webbsida kan ha när 
det gäller att sprida information och sökmotorleverantörens legitimitet. EU-domstolen 
har därvid erkänt att en utgivarens verksamhet uteslutande kan ske för journalistiska 
ändamål, och i detta fall skulle utgivaren åtnjuta de undantag som medlemsstaterna 
kan fastställa i sådana situationer på grundval av artikel 9 i direktivet (numera artikel 
85.2 i dataskyddsförordningen). I detta avseende talar Europadomstolens dom av den 
28 juni 2018 i målet M.L. och W.W. mot Tyskland för att den aktuella 
intresseavvägningen kan leda till olika resultat beroende på typen av begäran (som 
skiljer mellan å ena sidan en begäran om radering riktad mot den ursprungliga 
utgivaren – vars verksamhet är central när det gäller skyddet för yttrandefriheten – och 
å andra sidan en begäran om borttagande mot en sökmotorleverantör – vars 
huvudsakliga intresse inte är att offentliggöra den ursprungliga informationen om den 
registrerade, utan att göra det möjligt att identifiera eventuell tillgänglig information om 
personen och således fastställa personens profil).11 

 
9 EU-domstolens dom Bastei Lübbe, C-149/17, EU:C:2018:841, punkt 44–46.  
10 2 Artikel 29-gruppens riktlinjer om genomförandet av EU-domstolens dom i målet Google Spain och Google, 
C131/12, WP 225, 26 november 2014, punkt 11. 
11 Europeiska dataskyddsstyrelsen, Riktlinjer 5/2019 om kriterier för rätten att bli bortglömd av sökmotorer enligt 
dataskyddsförordningen (del 1) Version 2.0, antagna efter publik konsultation den 7 juli 2020, punkt 50.   

Integritetsskyddsmyndigheten 
 

Diarienummer: IMYRS 2022:2 
Datum: 2022-06-22 
 

11(31) 
 

Avgöranden från andra länder inom EU/EES 

Finska Högsta förvaltningsdomstolen konstaterade i sitt avgörande i det nationella 
målet som låg till grund för EU-domstolens dom i Satakunnan och Satamedia, att den 
aktuella publiceringen (kreditupplysningar via bl.a. SMS-tjänst) inte utgjorde 
behandling av personuppgifter för ”redaktionella samt konstnärliga eller litterära syften” 
enligt den finska personuppgiftslagen.12 Dessutom konstaterade domstolen att det 
faktum att uppgifterna först hade publicerats i en tidning inte uteslöt att senare 
publicering av samma uppgifter kunde prövas mot den finska personuppgiftslagen. 

Svensk praxis 

Allmän domstol 
I den så kallade Lundsbergsdomen (NJA 2005 s. 361) fann Högsta domstolen att en 
rektor på en skola hade behandlat personuppgifter om hälsa i strid med 13 § PUL 
genom att på skolans webbplats på internet publicera ett brev med uppgifter om en 
anställd på skolan. Brevet var i första hand riktat till elevernas föräldrar och innehöll 
bland annat uppgift om att den anställde på grund av samarbetssvårigheter med 
elever och föräldrar omplacerats till ett annat elevhem och sedan en vecka var 
sjukskriven. Högsta domstolen uttalade därvid att rektorns överträdelse avsåg ett fåtal 
uppgifter och att syftet med publiceringen i första hand hade varit att tillgodose 
föräldrars berättigade intresse av information om barnens skola. Sammantagna ansåg 
domstolen att uppgifterna inneburit en inte obetydlig integritetskränkning för den 
anställde och beaktade därvid att uppgifterna har funnits webbplatsen under närmare 
fyra veckors tid och inte omedelbart tagits bort på den anställdes begäran. Vid en 
samlad bedömning, som innefattade en avvägning mellan yttrandefrihetens intresse 
och den enskildes intresse av skydd för privatlivet med hänvisning till EU-domstolens 
dom Lindqvist, C-101/01, ansåg domstolen att gärningen inte kunde anses vara ringa. 

I den så kallade Ramsbro-domen (NJA 2001 s. 409) uttalade Högsta domstolen bland 
annat följande om uttrycket ”journalistiska ändamål” i 7 § andra stycket PUL.  

”Av vad som anförts ovan framgår att rättigheterna enligt artikel 8 och 10 i Europakonventionen i 

enskilda fall kan komma i konflikt med varandra. För att avgöra sådana konflikter tillämpar 

Europadomstolen den s.k. proportionalitetsprincipen vilket innebär att en avvägning görs mellan 

intresset av skydd för privatlivet och intresset av yttrandefrihet. Det får antas att det i 

personuppgiftslagen föreskrivna, på direktivet grundade, undantaget för journalistiska ändamål 

utgör ett försök att i mer generella termer ge uttryck för en sådan intresseavvägning. Att uttrycket 

journalistiska ändamål använts kan under sådana förhållanden inte antas vara i avsikt att 

privilegiera etablerade massmedier eller personer som är yrkesverksamma inom sådana medier. 

Med uttrycket torde snarare få antas vara avsett att betona vikten av en fri informationsspridning i 

frågor av betydelse för allmänheten eller för grupper av människor och en fri debatt i 

samhällsfrågor. 

[…] 

Att webbsidan som sådan måste anses ha haft ett journalistiskt ändamål utesluter emellertid inte 

att det inom ramen för denna skulle kunna förekomma publicering och behandling av 

personuppgifter som inte kan anses ha haft ett journalistiskt ändamål. Publicering av uppgifter av 

rent privat karaktär kan exempelvis normalt inte anses ha ett journalistiskt ändamål helt oberoende 

av om publiceringen sker i ett sammanhang som i övrigt har journalistiska ändamål. Det saknar 

 
12 Finska högsta förvaltningsdomstolens dom ref. HFD 2009:82, tillgänglig här 
https://www.finlex.fi/sv/oikeus/kho/vuosikirjat/2009/200902303.  

Integritetsskyddsmyndigheten 
 

Diarienummer: IMYRS 2022:2 
Datum: 2022-06-22 
 

12(31) 
 

härvid i princip betydelse om uppgifterna angår personer som det lämnats också andra uppgifter 

om som får anses vara omfattade av det journalistiska ändamålet. 

[…] 

Att elektroniskt eller på annat sätt publicerade texter innehåller kränkande eller nedvärderande 

uppgifter eller omdömen innebär emellertid inte i sig att det inte är fråga om journalistiska ändamål. 

Tvärtom får sådant anses utgöra ett normalt inslag inom ramen för en kritisk samhällsdebatt. Som 

Europadomstolen framhållit innefattar yttrandefriheten även rätten att framföra sådan information 

och sådana åsikter och tankar som kränker, chockerar eller stör.” 

Gällande rekvisitet uteslutande uttalade Högsta domstolen följande:  

”Begränsningen till "uteslutande" journalistiska ändamål syftar i första hand på att klargöra att 

sådan personuppgiftsbehandling som sker inom massmedia och av journalister för annat än 

redaktionella ändamål faller utanför undantaget. Massmedias behandling av personuppgifter för 

exempelvis fakturering, direktreklam eller kartläggning av läsarprofiler faller således utanför 

undantaget (jfr rekommendationen 1/97). Något stöd för att uttrycket "uteslutande" därutöver också 

skulle tolkas så att det oberoende av att en publicering haft journalistiska ändamål skulle vara 

möjligt att med stöd av personuppgiftslagen bestraffa angrepp på annans goda namn och rykte kan 

inte anses föreligga.” 

Göta hovrätt har i dom 2018-06-05 i mål nr B 3286-17 funnit att en persons publicering 
på sin öppna sida på ett socialt medium av ett inlägg bestående av brottsuppgifter 
avseende en yrkestrafikant inte omfattas av journalistiska ändamål i den mening som 
avsågs i PUL.  

Svea hovrätt har i dom 2016-02-08 i mål nr B 240-15, utan att göra någon annan 
bedömning än den som tingsrätten hade gjort, funnit att en publicering av uppgifter om 
brottsmisstankar mot en person i ett inlägg på en blogg omfattas av journalistiska 
ändamål i den mening som avsågs i PUL. Uppgifterna bestod av att den berörda 
personen stod under åtal och i inlägget fanns en länk till åtalet och till den berördas 
personliga sida på ett socialt medium med bild. Den tilltalade hade uppgett att syftet 
med bloggen var journalistiskt och att avsikten med det aktuella inlägget var att 
kritisera en viss tidning och media i allmänhet och rapportera på ett annat sätt. Enligt 
den tilltalades mening hade tidningen lämnat felaktiga uppgifter om var den berörda 
personen var hemmahörande och att den dennes bakgrund borde framkommit i 
tidningens artikel. Inlägget var inte specifikt riktat mot den berörda personen utan 
avsåg att det fanns anledning att informera allmänheten om vem som var åtalad för 
vissa brott. Tingsrätten konstaterade att den tilltalade hade gjort gällande att 
behandlingen av personuppgifterna omfattats av journalistiska ändamål och anförde 
att en sådan invändning ska godtas och frikännande dom meddelas om det inte av 
omständigheterna framgår att invändningen är så osannolik att den kan lämnas utan 
avseende eller åklagaren har motbevisat den. Efter att ha gått igenom vad som följer 
av NJA 2001 s. 409 måste behandlingen, med hänsyn till det syfte som angetts på 
bloggens hemsida, anses ha ett i lagens mening journalistiskt ändamål. Att en 
webbsida har ett journalistiskt ändamål utesluter emellertid inte att det där kan 
förekomma uppgifter som inte kan anses ha ett journalistiskt ändamål. Därvid 
konstaterade tingsrätten att åklagaren hade anfört att syftet med behandlingen av 
personuppgifterna var att kränka och att behandlingen inte skedde ”uteslutande för 
journalistiska ändamål”. Tingsrätten anförde för egen del med ledning av NJA 2001 s. 
409 att det faktum att uppgifter är kränkande utesluter inte att undantaget för 
journalistiska ändamål är tillämpligt; trots att syftet – vid sidan av journalistiska 

Integritetsskyddsmyndigheten 
 

Diarienummer: IMYRS 2022:2 
Datum: 2022-06-22 
 

13(31) 
 

ändamål – är att angripa någons goda namn och rykte, kan publiceringen anses ha 
skett ”uteslutande för journalistiska ändamål” i den mening detta uttryck har i PUL. Mot 
denna bakgrund och med hänsyn till det uppgivna syftet med publiceringen på 
bloggen, fann tingsrätten att invändningen om att behandlingen av personuppgifterna 
skedde för ”uteslutande journalistiska ändamål” inte är var osannolik att den kunde 
lämnas utan avseende och att åklagaren inte heller hade motbevisat den. 

Göta hovrätt har i dom 2004-04-07 i mål nr B747-00 (RH 2004:51) funnit att en 
konfirmandledares publicering på sin egna, öppna webbplats på internet inte 
omfattades av journalistiska ändamål. Publiceringen innehöll vissa uppgifter om 
konfirmandläraren och 18 arbetskamrater inom pastoratet, inklusive deras fullständiga 
namn eller i vissa fall bara förnamn. Därutöver beskrevs, i lätt skämtsamma ordalag, 
arbetskamratens arbetsuppgifter och fritidsvanor. I flera fall nämndes även deras 
familjeförhållanden, telefonnummer och andra uppgifter. Dessutom angavs att en 
arbetskamrat hade skadat foten och var deltidssjukskriven. Hovrätten bedömde att 
publiceringen haft till syfte att informera en begränsad grupp medlemmar i 
församlingen, något som inte kunde anses ha gjort det berättigat att göra uppgifterna 
allmänt tillgängliga på Internet. Vidare fann hovrätten att behandlingen inte var tillåten 
med stöd av en intresseavvägning. Hovrätten uttalade att den bestämmelsen (10 § f 
PUL) gav uttryck för en allmän avvägning mellan exempelvis yttrandefrihet och 
skyddet för privatliv och att det närmast skulle göras en avvägning mellan de allmänna 
principerna om yttrandefrihet och den enskildes rätt till skydd för sitt privatliv. Hovrätten 
anförde att de aktuella uppgifter var av så alldaglig karaktär i förhållande till den typ av 
uppgifter som yttrandefriheten primärt skall garantera skydd för, att yttrandefrihetens 
intresse ur det perspektivet inte har någon större tyngd. Uppgifterna om 
sjukskrivningen (hälsotillstånd) var dock principiellt sett förhållandevis skyddsvärda 
uppgifter om vederbörandes privata sfär. Å andra sidan hade konfirmandledaren haft 
ett berättigat intresse att underlätta konfirmandernas deltagande i församlingslivet. 
Detta intresse har emellertid inte motiverat att göra uppgifterna allmänt tillgängliga. 
Mot denna bakgrund fann hovrätten att en tillämpning av proportionalitetsprincipen inte 
ledde till att PUL:s bestämmelser skulle tillämpas på ett sådant sätt att de inte skulle 
anses omfatta behandlingen och att det därvid hade beaktats att behandlingen i sig 
hade inneburit att uppgifterna gjorts tillgängliga för en större allmänhet. Hovrätten 
ogillade dock åtalet efter en helhetsbedömning eftersom överträdelsen ansågs vara 
ringa och föll utanför det straffbelagda området. Vid denna bedömning beaktades i 
förmildrande riktning att behandlingen inte haft något kommersiellt syfte, skett som ett 
led i arbete som handledare för konfirmander och därmed som en integrerad del i 
konfirmandledarens utövande av sin religion, att uppgifterna varit av alldaglig art med 
undantag för uppgiften om annans hälsa och bara under en förhållandevis kort tid varit 
tillgängliga på internet. Därtill beaktades att uppgifterna hade tagits bort så snart 
konfirmandledaren fått reda på att en del av de berörda personerna hade gett till 
känna att de var negativt inställda. I försvårande riktning beaktades att behandlingen 
inneburit att uppgifterna hade gjorts tillgängliga för en större allmänhet. 

Hovrätten över Skåne och Blekinge har i dom 2003-11-11 i mål nr B 3113-02 bedömt 
ett register med känsliga personuppgifter och uppgifter om domar i brottmål om drygt 1 
000 personer, som innehavaren inte hade spridit, men haft för avsikt att på något sätt 
sprida uppgifterna och att innehavaren även haft planer på att starta en webbplats. 
Med hänsyn till registrets innehåll och utformning ansåg hovrätten att det inte kunde 
bidra till att sprida information, kritik och debatt om samhällsfrågor av betydelse för 
allmänheten. Vidare saknade registret enligt hovrätten värde som 
bakgrundsinformation för en seriös samhällsdebatt och hade uppenbarligen inte något 
att tillföra samhälls- och allmänintresset. 

Integritetsskyddsmyndigheten 
 

Diarienummer: IMYRS 2022:2 
Datum: 2022-06-22 
 

14(31) 
 

Hovrätten för Västra Sverige har i dom 2002-06-20 i mål nr T 2505-01 funnit att en 
publicering på internet på en webbplats omfattats av journalistiska ändamål. 
Publiceringen bestod av berörda personers namn och bild i ett så kallat 
“förbrytargalleri”, där syftet var att visa hur myndigheter och en entreprenör agerat i 
samband med ett vägbygge.  

Göteborgs tingsrätt har i dom 2019-03-11 i mål nr B 9275-17 funnit att den tilltalades 
publicering av målsägandens personuppgifter genom att på sin sida på ett socialt 
medium lägga upp och dela målsägandens utredning från en psykiatrisk klinik vid flera 
tillfällen under ca ett års tid inte omfattades av journalistiska ändamål. Den tilltalade 
hade gjort gällande publiceringen gjorts som ett rop på hjälp mot bakgrund av den oro 
som han upplevde för sin son i syfte att skydda pojken från sin mamma. Mot bakgrund 
av vad som i övrigt framkommit i målet ansåg tingsrätten att den tilltalades invändning 
om nöd respektive putativ nöd helt kunde lämnas utan avseende. 

Umeå tingsrätt har i dom 2014-08-29 i mål nr B 100-14 funnit att undantaget för 
journalistiska ändamål inte varit tillämpligt för en publicering på ett socialt medium av 
en brottmålsdom. Den tilltalade hade anfört att syftet var att informera om domen och 
varna andra, vilket enligt domstolen utgjorde ett användande av yttrandefriheten med 
ett syfte som åtminstone var näraliggande ett journalistiskt ändamål. Mot bakgrund av 
att publiceringen allvarligt kränkt den berörda personens rätt till privatliv och också 
hade publicerats som ett inlägg på ett socialt medium, samt att det inte ens hade 
påståtts att det skulle ha skett inom ramen för någon verksamhet som enligt 
tingsrätten ens i vid bemärkelse kan anses vara journalistisk, bedömde tingsrätten 
sammantaget att den tilltalades behandling inte hade haft ett journalistiskt ändamål.  

Uddevalla tingsrätt har i dom 2012-04-25 i mål nr B 2148-11 funnit att undantaget i 
direktiv 95/46/EG och PUL inte var tillämpligt trots att ett journalistiskt ändamål funnits, 
då även uppgifter av rent privat karaktär publicerades. 

Allmän förvaltningsdomstol 
Kammarrätten i Stockholm har i dom 2019-06-20 i mål nr 3495-19 funnit att det av 
sökanden uppgivna syftet var att anse som ett journalistiskt ändamål och de 
handlingar – som innehöll personuppgifter – som hade begärts ut inte omfattas av 
sekretess enligt 21 kap. 7 § offentlighets- och sekretesslagen (2009:400). Sökanden 
anförde därvid att denne drev en webbplats som informerade om hur skolplaceringar 
gick till i landets kommuner och uttryckte kritik mot den metod för placeringar som en 
viss kommun och många andra kommuner använde. Enligt sökanden hade 
handlingarna begärts för att sökanden som skribent för webbplatsen skulle granska 
hur kommunens skolplaceringar fallit ut år 2019 och informera allmänheten om utfallet 
via webbplatsen, vilket enligt sökanden tydligt var inom ramen för journalistiska 
ändamål. Sökanden gjorde gällande att målet med webbplatsen var att de kommuner 
som använde denna metod skulle byta till en rättvis och laglig metod och att de 
kommuner som ännu inte infört metoden uppmärksammades på de stora brister som 
fanns med metoden. Enligt sökanden hade webbplatsen totalt besökts av ca 3 500 
personer och sökanden hade via den blivit kontaktad av mer än 50 familjer som råkat 
ut för problem vid skolplaceringar och som haft nytta av informationen på webbplatsen. 
Enligt sökanden var det därmed tydligt att det fanns ett stort allmänintresse i att 
publicera information om hur skolplaceringar går till och hur de verkliga utfallen blir. 

Kammarrätten i Stockholm har i dom 2005-11-17 i mål nr 5631-05 funnit att behandling 
av personuppgifter i samband med författandet av en bok om jakt med mera och 

Integritetsskyddsmyndigheten 
 

Diarienummer: IMYRS 2022:2 
Datum: 2022-06-22 
 

15(31) 
 

internetpublicering i samband därmed omfattades av undantaget för journalistiska 
ändamål i PUL:s mening. 

Kammarrätten i Stockholm har i dom 2005-06-02 i mål nr 2546-05 (RK 2005:2546) 
tagit ställning till en invändning om att det förelåg journalistiska ändamål som två 
journaliststudenter gjort mot ett myndighetsbeslut att inte vid begäran om allmän 
handling lämna ut personnummer och adressuppgifter för nämndemän vid 
domstolarna. Kammarrätten fann med hänsyn till klagandenas studieinriktning och vad 
de angett om sitt syfte med behandlingen – att de som ett avslutande led i sin 
utbildning avsåg att göra en journalistiskt granskande undersökning av 
nämndemännen i landets tingsrätter och hovrätter och producera en artikel som skulle 
publiceras samt att artikeln skulle säljas till en tidning – att deras invändning inte var så 
osannolik att den kunde lämnas utan avseende. Enligt kammarrättens mening förtogs 
inte det i bestämmelsen skyddade syftet med behandlingen om resultatet förutom att 
publiceras även redovisades som en praktisk uppgift inom ramen för en 
journalistutbildning. Invändningen fick därför godtas.  

Kammarrätten i Stockholm har i dom 2005-03-30 i mål nr 1872-04 (RK 2005:1872) 
funnit att en ideell förenings publicering på internet av uppgifter om barn som 
tvångsomhändertagits med stöd av lagen (1990:52) med särskilda bestämmelser om 
vård av unga, med det uppgivna syftet att för medlemmarnas räkning efterlysa de 
tvångsomhändertagna barnen med målsättningen att verka för återförening samt att 
skydda barnens vitala intressen av att inte bli utsatta för olika slags övergrepp, inte  
omfattades av journalistiska ändamål i PUL:s mening. 

Förvaltningsrätten i Stockholm har i dom 2018-05-02 i mål nr 16590-17 funnit att den 
behandling som en sökmotorleverantör utför vid tillhandahållandet av sökmotorn inte 
omfattas av ett journalistiskt ändamål.  

Integritetsskyddsmyndigheten 
IMY har vid tillämpning av undantaget för journalistiskt ändamål i PUL gjort följande 
bedömningar. 

I yttrande år 2015 i dnr 2157-2014 anförde IMY avseende en publicering av en artikel 
på en webbplats med en brottmålsdom bifogad, där den tilltalades personuppgifter 
framgick av både artikeln och domen medan målsägandens enbart personuppgifter 
framgick av domen, fick anses omfattas av ett journalistiskt ändamål. Vad gäller 
uppgifter av rent privat karaktär uttalade IMY att den av Högsta domstolen angivna 
begränsningen för undantaget i PUL kan ses som ett uttryck för nödvändigheten av att 
pröva omständigheterna i det enskilda fallet och att därvid göra en 
proportionalitetsavvägning som förenar rätten till privatliv och rätten till yttrandefrihet 
med varandra. IMY konstaterade att vad som är att hänföra till uppgifter av rent privat 
karaktär inte utvecklats närmare av Högsta domstolen. IMY framhöll att myndigheten i 
sin tillämpning tidigare bedömt att publicering på en blogg av en vårdnadsdom med 
ingående beskrivningar av föräldrar och barns levnadsförhållanden, en 
barnavårdsutredning från socialtjänsten och ett polisförhör med barn med anledning av 
misstanke om sexuella övergrepp har inneburit behandling av personuppgifter av rent 
privat karaktär.  

Därtill framhöll IMY att EU-domstolen i Satakunnan-domen uttalat att för att beakta 
yttrandefrihetens betydelse i demokratiska samhällen ska de begrepp som hör 
samman med denna, bland annat journalistik, tolkas i vid mening. IMY konstaterade 
därvid att EU-domstolen inte har, såsom Högsta domstolen, specifikt hänvisat till något 

Integritetsskyddsmyndigheten 
 

Diarienummer: IMYRS 2022:2 
Datum: 2022-06-22 
 

16(31) 
 

undantag för uppgifter av rent privat karaktär. Enligt IMY anger dock EU-domstolen 
vissa begränsningar då den uttalar att det för att göra en balanserad avvägning mellan 
de två grundläggande rättigheterna fordras, för att skydda den grundläggande rätten 
till privatliv, att undantag från eller begränsningar i förhållande till det skydd av 
personuppgifter som föreskrivs i dataskyddsdirektivet inte går utöver gränserna för vad 
som är strikt nödvändigt.  

Mot denna bakgrund kunde det enligt IMY:s mening, även om sammanhanget talade 
för att publiceringen kunde anses ha skett för journalistiska ändamål, finnas skäl att 
ifrågasätta om inte rätten till skydd för privatlivet måste anses gälla, eller uppgifterna 
med Högsta domstolens avgörande som utgångspunkt, betecknas som uppgifter av 
rent privat karaktär, när det gällde sådana delar av innehållet som avslöjade privata 
detaljer om den tilltalade och målsägandens levnadsförhållanden. I det avseendet 
måste beaktas att ingen av dem var såvitt känt någon offentlig person som kunde 
anses få tolerera ett större intrång i sitt privatliv och insyn från allmänheten än andra. 
Publiceringen innehöll en artikel med sammanfattande beskrivningar av domen som 
beskrev händelser där målsäganden genom den tilltalades brottsliga handlingar utsatts 
för brott. Dessa beskrivningar om den tilltalades gärningar var enligt IMY att hänföra till 
den aktuella diskussionen och de omfattades därmed som utgångspunkt av ett 
journalistiskt ändamål. Dock innehöll publiceringen i artikeln även mer detaljerade och 
känsliga personuppgifter om målsäganden. Publiceringen omfattade även domen i sin 
helhet, som också redogjorde för mer rent privata uppgifter om både målsägandens 
och den tilltalades levnadsförhållanden. Det kunde ifrågasättas om en avvägning 
mellan intresset av skydd för privatlivet och yttrandefriheten borde leda till att sådan 
publicering av personuppgifter kunde hänföras till undantaget för journalistiska 
ändamål. IMY bedömde att i vart fall publiceringen av de rent privata och känsliga 
personuppgifterna om målsäganden i artikeln och domen inte kunde anses omfattas 
av undantaget för journalistiska ändamål. Mot den bakgrunden ansåg IMY att PUL i 
vart fall skulle tillämpas på den behandlingen av personuppgifter.  

IMY har i beslut 2010-05-04 i dnr 360-2010 funnit att en publicering på en blogg på 
internet av rent privata uppgifter om barn i ett vårdnadsärende inte hade skett 
uteslutande för journalistiska ändamål, även om vissa av de publicerade uppgifterna 
ansågs omfattas av ett sådant ändamål.  

IMY har i yttrande 2009-04-07 i dnr 384-2009 ansett att en publicering på en blogg på 
internet av namn på en läkare som misstänkts för brott har omfattats av ett 
journalistiskt ändamål.  

IMY har i yttrande 2009-02-17 i dnr 1658-2008 ansett att en publicering av uppgifter på 
internet om personer som dömts för sexualbrott har saknat ett journalistiskt ändamål.  

IMY har i beslut år 2000 i dnr 722-99 funnit att en persons egna inställning och uppgift 
om att denne saknat journalistiskt ändamål för sin återpublicering på internet av en 
sammanställning av prickade läkare som hämtats från en grundlagsskyddad 
publicering inte hade någon avgörande betydelse vid bedömningen av om 
behandlingen omfattats av journalistiska ändamål. Med hänsyn till att den ursprungliga 
publiceringen fick anses utgöra vedertagen journalistik fick återpubliceringen anses 
omfattas av journalistiska ändamål. 

Integritetsskyddsmyndigheten 
 

Diarienummer: IMYRS 2022:2 
Datum: 2022-06-22 
 

17(31) 
 

Svenska förarbeten  

I förarbetena till dataskyddslagen anges bland annat följande om 1 kap. 7 § 
dataskyddslagen:13  

”Enligt artikel 9 i dataskyddsdirektivet ska medlemsstaterna, med avseende på behandling av 

personuppgifter som sker uteslutande för journalistiska ändamål eller konstnärligt eller litterärt 

skapande, besluta om undantag och avvikelser från delar av direktivet endast om de är 

nödvändiga för att förena rätten till privatlivet med reglerna om yttrandefriheten. Vid genomförandet 
av dataskyddsdirektivet gjorde regeringen bedömningen att TF och YGL inte behövde ändras.14 I 7 

§ första stycket PUL infördes en upplysningsbestämmelse som anger att bestämmelserna i lagen 

inte ska tillämpas i den utsträckning det skulle strida mot bestämmelserna om tryck- och 

yttrandefrihet i TF och YGL. Det innebär bl.a. att de grundlagsskyddade rättigheterna att framställa 

och sprida yttranden samt meddelar- och anskaffarfriheten undantas från personuppgiftslagens 

tillämpningsområde. 

I dataskyddsförordningen regleras förhållandet till yttrande- och informationsfriheten i artikel 85.1. 

Enligt regeringens bedömning ger regleringen i artikel 85 i dataskyddsförordningen ett något större 

utrymme för undantag än direktivet, bl.a. genom att det inte längre krävs att behandling ska ske 

uteslutande för journalistiska ändamål för att undantag ska kunna göras. Därutöver anger skäl 153 

att begreppet yttrandefrihet måste ges en bred tolkning för att beakta vikten av rätten till 

yttrandefrihet i varje demokratiskt samhälle. Regeringen bedömer mot denna bakgrund, till skillnad 

från Datainspektionen och Kommerskollegium, att den unionsrättsliga dataskyddsregleringen även 

fortsättningsvis ger utrymme för bestämmelserna om tryck- och yttrandefrihet i TF och YGL.  

Frågan är då om det finns behov av en bestämmelse i dataskyddslagen som tydliggör förhållandet 

mellan dataskyddsförordningen och bestämmelserna om tryck- och yttrandefrihet i TF och YGL. 

Som utredningen och flera remissinstanser konstaterar är det angeläget att 

dataskyddsförordningens och dataskyddslagens bestämmelser inte ger upphov till osäkerhet kring 

möjligheterna till personuppgiftsbehandling på det grundlagsskyddade området. En sådan 

osäkerhet skulle kunna påverka vitala delar av opinionsskapande verksamhet som är av 

grundläggande betydelse för demokratin och som skyddas genom bl.a. censurförbudet och 

meddelarfriheten. Som utredningen konstaterar innebär det förhållandet att den unionsrättsliga 

dataskyddsregleringen är en direkt tillämplig förordning, som dessutom kan leda till kännbara 

sanktionsavgifter, ett än större behov av ett förtydligande av förhållandet till tryck- och 

yttrandefrihetsregleringen. Regeringen instämmer därför i utredningens bedömning att det bör 

införas en bestämmelse som tydliggör att dataskyddsförordningen och dataskyddslagen inte ska 

tillämpas i den utsträckning det skulle strida mot grundlagsregleringen om tryck- och yttrandefrihet. 

[…]  

Regeringen föreslår alltså att det införs en bestämmelse i dataskyddslagen med innebörden att 

dataskyddsförordningen och dataskyddslagen inte ska tillämpas i den utsträckning det skulle strida 

mot TF eller YGL. 

[…] 

I 7 § andra stycket PUL görs undantag från stora delar av lagens bestämmelser vid 

personuppgiftsbehandling som inte omfattas av tryckfrihetsförordningen eller 

yttrandefrihetsgrundlagen, men som sker uteslutande för journalistiska ändamål eller konstnärligt 

eller litterärt skapande. Undantaget har införts med stöd av artikel 9 i dataskyddsdirektivet (se 

 
13 Prop. 2017/18:105 s. 40 ff. och s. 187. 
14 Prop. 1997/98:44 s. 50. 

Integritetsskyddsmyndigheten 
 

Diarienummer: IMYRS 2022:2 
Datum: 2022-06-22 
 

18(31) 
 

avsnitt 7.1) och innebär i praktiken att bara de bestämmelser i lagen som rör tillsyn och säkerhet 

vid behandling ska tillämpas i sådan verksamhet. Undantagsbestämmelsen i 7 § andra stycket 

PUL har ansetts tillämplig exempelvis på journalistisk verksamhet utanför det grundlagsskyddade 

området på internet som resulterar i yttranden som endast sprids där och även för viss 

kommunikation som inte bedrivs av yrkesverksamma journalister (prop. 1997/98:44 s. 52–53 och 

NJA 2001 s. 409). 

Genom artikel 85.2 i förordningen åläggs medlemsstaterna att göra vissa undantag från 

förordningen för behandling som sker för journalistiska ändamål eller för akademiskt, konstnärligt 

eller litterärt skapande. Undantag får dock bara göras om de är nödvändiga för att förena rätten till 

integritet med yttrande- och informationsfriheten. I skäl 153 i dataskyddsförordningen anges att 

undantag särskilt bör gälla vid personuppgiftsbehandling inom det audiovisuella området och i 

nyhetsarkiv samt pressbibliotek. 

[…] 

Som konstateras i avsnitt 7.1 innebär artikel 85.2 att möjligheterna till undantag från förordningen 

är något större än de som i dag gäller enligt dataskyddsdirektivet. Regeringen delar därför 

utredningens bedömning att det även fortsättningsvis finns möjlighet att ha ett undantag av det slag 

som finns i 7 § andra stycket PUL. Det kan konstateras att betydelsen av opinionsbildning genom 

alternativa kanaler såsom sociala medier, bloggar och liknande har ökat dramatiskt under senare 

år. Detta medför att skälen för ett undantag utanför tryckfrihetsförordningens och 

yttrandefrihetsgrundlagens tillämpningsområde inte har minskat och inte heller kan förutses göra 

det framöver. I likhet med utredningen anser regeringen därför att det bör införas ett undantag för 

behandling av personuppgifter som sker för journalistiska ändamål eller för akademiskt, 

konstnärligt eller litterärt skapande i den utsträckning som förordningen tillåter det. 

Enligt artikel 85.2 är det inte möjligt att införa undantag beträffande kapitel I om syfte, 

tillämpningsområde och definitioner, kapitel VIII om rättsmedel, ansvar och sanktioner samt kapitel 

X och XI som innehåller genomförande- och slutbestämmelser. Förordningens bestämmelser om 

särskilda behandlingssituationer i kapitel IX torde knappast bli tillämpliga för den behandling som 

avses här, varför de inte behöver undantas uttryckligen. I likhet med vad som gäller enligt 7 § 

andra stycket PUL, bör undantag inte heller göras från de bestämmelser som rör säkerhet för 

personuppgifter och tillsyn. Sammantaget innebär detta att undantaget bör omfatta 

bestämmelserna i artiklarna 5–30 och 35–50 i dataskyddsförordningen, liksom de delar av 

dataskyddslagen som har stöd i de aktuella bestämmelserna. 

[…] 

[1 kap. 7 § dataskyddslagen], som reglerar dataskyddsförordningens och lagens förhållande till 

tryckfrihetsförordningen och yttrandefrihetsgrundlagen, motsvarar 7 § och 8 § första stycket PUL. 

Övervägandena finns i avsnitt 7. I paragrafens första stycke anges att dataskyddsförordningen och 

lagen inte ska tillämpas i den utsträckning det skulle strida mot tryckfrihetsförordningen eller 

yttrandefrihetsgrundlagen. Bestämmelsen tydliggör att tryckfrihetsförordningen och 

yttrandefrihetsgrundlagen har företräde framför dataskyddsförordningens och lagens 

bestämmelser. I andra stycket, som har sin grund i artikel 85.2 i dataskyddsförordningen, anges att 

artiklarna 5–30 och 35–50 i dataskyddsförordningen och 2–5 kap. i lagen inte ska tillämpas vid 

behandling av personuppgifter för journalistiska ändamål eller för akademiskt, konstnärligt eller 

litterärt skapande utanför det grundlagsreglerade området. Bestämmelsen innebär att endast 

bestämmelserna om syfte, tillämpningsområde och definitioner (kapitel I), om samarbete med 

tillsynsmyndigheten och säkerhet för personuppgifter (artiklarna 31–34 i kapitel IV), om oberoende 

tillsynsmyndigheter (kapitel VI), om samarbete och enhetlighet (kapitel VII) samt om rättsmedel, 

ansvar och sanktioner (kapitel VIII) är tillämpliga vid behandling för de nämnda ändamålen. 

Integritetsskyddsmyndigheten 
 

Diarienummer: IMYRS 2022:2 
Datum: 2022-06-22 
 

19(31) 
 

Bestämmelserna om tillsyn, rättsmedel, ansvar och sanktioner är därmed i praktiken tillämpliga 

enbart såvitt avser tillsyn över eller överträdelser av bestämmelserna om säkerhet för 

personuppgifter.” 

I Yttrandefrihetskommitténs delbetänkande ”Ny yttrandefrihetsgrundlag?” angavs 
följande om vilka slutsatser som kan dras av Ramsbro-domen och Satakunnan-domen 
avseende ”journalistiska ändamål” i en av tre föreslagna regleringsmodeller som skulle 
kunna ersätta TF och YGL (ändamålsmodellen), som tagit sitt avstamp i uttrycket 
”journalistiskt ändamål” i 7 § andra stycket PUL och artikel 9 i dataskyddsdirektivet:   

”Om man söker efter ett slags definition av ”journalistiska ändamål” i [Ramsbro-domen och 

Satakunnan-domen] torde man komma närmast när [EU-domstolen] talar om verksamhet som 

syftar till att sprida information, åsikter eller idéer till allmänheten och när Högsta domstolen talar 

om frågor av betydelse för allmänheten eller för grupper av människor och en fri debatt i 

samhällsfrågor och om ett ändamål att informera, utöva kritik och väcka debatt om 

samhällsfrågor av betydelse för allmänheten. De citerade bestämningarna skiljer sig något åt, 

framför allt på så sätt att Högsta domstolen talar om ”betydelse för allmänheten” medan [EU-

domstolen] undviker betydelsefrågan och bara talar om ”att sprida … till allmänheten”. Man torde 

preliminärt våga dra slutsatsen att, i enlighet med vad [EU-domstolen] har uttalat, behandling av 

personuppgifter ”för journalistiska ändamål” enligt [dataskyddsdirektivet] (och därmed 7 § andra 

stycket PUL) kan väsentligen översättas med ”som syftar till att sprida information, åsikter eller 

idéer till allmänheten”. En reservation bör dock göras för att detta måhända inrymmer en viss 

”övertolkning” av Satakunnan-domen”. Analysen torde behöva fördjupas i det fortsatta arbetet. 

Av det sagda framgår att redan uttrycket ”journalistisk” är så vidsträckt att Ändamålsmodellen 

kommer att rymma de flesta yttranden som sprids till allmänheten. Tillägget av konstnärligt och 

litterärt ändamål gör naturligtvis att modellen blir än mer vidsträckt. Uttrycket ”opinionsbildande” 

har som sagt tillagts för att avgränsningen ska stämma bättre med vad som avses enligt normalt 

svenskt språkbruk. Detta uttryck tillägger knappast något till ”journalistisk” med den breda 

tillämpning som detta begrepp alltså har fått”.15 

I departementspromemorian Följdändringar till ändrade mediegrundlagar uttalades 
bland annat följande i frågan om söktjänster med fällande brottmålsdomar kunde 
omfattas av begreppet journalistisk verksamhet.  

”Vid denna bedömning är det svårt att föreställa sig en situation där det av kommittén nämnda 

typfallet på en uppgiftssamling som träffas av undantagen i tryckfrihetsförordningen och 

yttrandefrihetsgrundlagen – en till allmänheten riktad renodlad söktjänst avseende fällande 

brottmålsdomar – med tillämpning av den av EU-domstolen anvisade 

proportionalitetsbedömningen skulle anses falla under journalistundantaget i dataskyddslagen. 

Detta med beaktande av att uppgifterna helt uppenbart är mycket integritetskänsliga och då ett 

sådant register inte kan sägas informera, utöva kritik och väcka debatt om samhällsfrågor av 

 
15 SOU 2010:68 s. 262 och 302 ff. Delbetänkandet, som presenterade tre skisser på regleringsmodeller till en ny 
yttrandefrihetsgrundlag (Ansvarsmodellen, Verksamhetsmodellen och Ändamålsmodellen), var utformat som ett 
debattbetänkande för att stimulera diskussionen om hur ett eventuellt alternativ till den nuvarande 
grundlagsregleringen med TF och YGL skulle kunna utformas. Samtliga modeller skulle förutsätta att yttrandet 
förekommer i ett massmedium för att grundlagsskydd skulle kunna uppkomma, där Ändamålsmodellen skulle ta sikte 
på ändamålet med ett yttrande, genom att skyddet gäller för yttranden med ett opinionsbildande, journalistiskt, litterärt 
eller konstnärligt ändamål. I den efterföljande debatten och under remissbehandlingen fick modellerna skiftande 
omdömen. Kommittén valde därför att inrikta sitt fortsatta arbete på att ur de tre modellerna utmejsla ett alternativ som 
skulle kunna ställas mot de två gällande grundlagarna på området, vilket presenterades i slutbetänkandet ”En översyn 
av tryck- och yttrandefriheten” (SOU 2012:55). Den modell som kommittén hade tagit fram (”Ny 
yttrandefrihetsgrundlag (NYGL)”), fick dock i slutändan inte stöd av kommittén, som istället valde att hålla fast vid TF 
och YGL (se överväganden i kap. 8–10). Kommitténs ordförande, Göran Lambertz, reserverade sig mot kommitténs 
slutsatser på två punkter (s. 685–695). Han anförde i sin reservation att han ansåg att kommittén borde ha föreslagit 
en teknikoberoende grundlag för yttrandefriheten och en straffbestämmelse om skydd för privatlivet samt lade för 
egen del fram ett sådant förslag (bilaga 10 till betänkandet).  

Integritetsskyddsmyndigheten 
 

Diarienummer: IMYRS 2022:2 
Datum: 2022-06-22 
 

20(31) 
 

betydelse för allmänheten. Det torde därför gå för långt att hävda att ett undantag från 

personuppgiftsskyddet i ett sådant fall är strikt nödvändigt. Så får även anses vara fallet med 

andra känsliga personuppgifter avseende exempelvis etnisk bakgrund, sexuell läggning eller 

religiös övertygelse. 

Som anges i avsnitt 5.2.2 är det av betydelse om söktjänsten i fråga också innehåller 

redaktionellt material. Det torde dock krävas att kopplingen mellan personuppgifterna och det 

redaktionella inslaget framstår som tydlig och relevant för att undantaget för journalistisk 

verksamhet ska kunna åberopas. När det gäller exemplet med ett privat belastningsregister riktat 

till allmänheten görs bedömningen att detta inte rimligen kan falla under journalistundantaget 

bara för att det i anslutning till registret även förekommer fristående artiklar och rättsliga analyser. 

En annan ordning skulle innebära att integritetsskyddet enkelt kan kringgås på ett sätt som inte 

kan anses svara mot den balanserade avvägning mellan skyddet för privatlivet och 

yttrandefriheten som EU-domstolen anvisat i Satakunnan-målet.”16 

Utländska förarbeten 

I förarbetena till den norska nationella kompletterande lagen till 
dataskyddsförordningen gjordes följande bedömning av att ordet ”uteslutande” 
(”enbart” i den svenska) i dataskyddsförordningen endast förekommer i skälen: 

”Det framgår inte av ordalydelsen av artikel 85 att det bara är behandling av personuppgifter som 

uteslutande (”utelukkende”) syftar till ett av de nämnda ändamålen som ska omfattas av 

undantagsregeln, vilket det gör i artikel 9 dataskyddsdirektivet och 7 § personopplysningsloven 

[den tidigare norska motsvarighet till PUL; IMY:s anm.]. Det följer emellertid av skäl 153 att 

”[b]ehandling av personuppgifter enbart (”utelukkende”) för journalistiska, akademiska, konstnärliga 

eller litterära ändamål bör undantas” (emfas här). Det finns därför liten anledning att tro att artikel 

85 i dataskyddsförordningen innebär någon ändring i detta avseende”.17  

Vidare framgår att undantaget inte är tillämpligt för behandling som delvis har andra 
ändamål, såsom reklam för varor och tjänster.18  

I förarbetena19 till en ändring i den norska lagen för att stärka skyddet för enskilda 
ytterligare vid kränkningar på internet,20 som trädde i kraft den 1 januari 2022, 
behandlades återigen begreppet uteslutande (”utelukkende”) utan att några ändringar 
gjordes i denna del.  

Litteratur  

I engelsk litteratur har Kranenborg lyft fram att ordet uteslutande (”solely”) saknas i 
artikel 85 i dataskyddsförordningen i jämförelse med artikel 9 i direktiv 95/46/EG och 
numera bara förekommer i skäl 153.21 Vidare anför han att EU-domstolen förefaller 
tveksam till att ta en definitiv position om hur dessa rättigheter ska jämkas samman 
och att den i domarna Lindqvist, Satakunnan och Buivids klart lämnat det till att 
avgöras på nationell nivå.22 Vidare för han fram att artikel 9 i direktivet kritiserats för att 

 
16 Ds 2017:57, s. 121. 
17 Prop. 56 LS (2017–2018), punkt 14.2, s. 101; IMY:s översättning.  
18 A.prop. punkt 14.1 s. 100 och punkt 38.1 s. 211. 
19 Prop. 158 L (2020–2021), https://www.regjeringen.no/no/dokumenter/prop.-158-l-20202021/id2842352/.  
20 Lovvedtak 171 (2020-2021), https://www.stortinget.no/no/Saker-og-
publikasjoner/Vedtak/Beslutninger/Lovvedtak/2020-2021/vedtak-202021-171/.  
21 Kranenborg, H., i Georgieva, L., i C. Kuner, L.A. Bygrave & C. Docksey (red.), The EU General Data Protection 
Regulation (GDPR), OUP, Oxford, 2020, Art. 85, avsnitt B.1.  
22 A.a., avsnitt B.4.  
 

Integritetsskyddsmyndigheten 
 

Diarienummer: IMYRS 2022:2 
Datum: 2022-06-22 
 

21(31) 
 

vara för otydlig och uppenbarligen – eller i vart fall alldeles – för restriktiv, en kritik som 
främst avsett två punkter. Den första är att den endast gällt för tre typer av syften och 
därmed exkluderat icke-professionella syften som ändå skulle kunna anses omfattas 
av yttrandefriheten. Den andra är att användningen av ordet ”uteslutande” förefaller 
exkludera alla aktiviteter som inte exklusivt avser sådana syften.23 Enligt Kranenborg 
sänkte EU-domstolen genom Lindqvist-domen och Satakunnan-domen avsevärt den 
påverkan som artikel 9 hade kritiserats för, vilket därefter bekräftades i Buivids-domen. 
Förhållningssättet har dock kritiserats för att det möjliggör vida undantag och 
avvikelser från vad EU-lagstiftaren angett, på ett sätt som gör att yttrandefriheten 
”trumfar” skyddet av personuppgifter. Denna fråga har väckts i EU-domstolens mål 
Associated Newspapers, C-687/18 (som dock sedermera har avskrivits eftersom 
begäran återkallats på grund av omständigheter i det nationella målet; IMY:s anm.). 
Den hänskjutande domstolen (Court of Appeal i Storbritannien) angav i sin begäran 
om förhandsavgörande24 att minoriteten av domstolens ledamöter ansåg att den 
nationella lagstiftningen inte respekterade rätten till ett effektivt rättsmedel, eftersom 
den inte tillät en avvägning mellan yttrandefriheten och rätt till privatliv och skydd av 
personuppgifter. Vidare påpekar Kranenborg att i kommissionens förslag till 
dataskyddsförordningen fanns flera fraser från Satakunnan-domen som var mer 
uttryckliga och tänkta att kodifiera domstolens förhållningssätt som togs bort i den 
slutliga versionen. Inga nya formuleringar introduceras dock som skulle kunna indikera 
en avvikelse från det tidigare inslagna förhållningssättet. Mot denna bakgrund menar 
Kranenborg att det kan antas att artikel 85 inte kommer medföra några större 
förändringar jämfört med det förhållningssätt som gällde under dataskyddsdirektivet.25  

I den svenska litteraturen anför Öman att artikel 85.1 i dataskyddsförordningen handlar 
om nationell lagstiftning för att generellt förena rätten till integritet enligt 
dataskyddsförordningen med yttrande- och informationsfriheten, medan artikel 85.2 
handlar mer specifikt om de nationella undantag och avvikelser från 
dataskyddsförordningen som ska fastställas för behandling av personuppgifter som 
sker för journalistiska ändamål eller för akademiskt, konstnärligt eller litterärt 
skapande. Vidare anför Öman att artikel 85.1 innebär att det är genom nationell lag 
som rätten till integritet i enlighet med dataskyddsförordningen ska förenas med 
yttrande- och informationsfriheten och att det inte är tillräckligt att överlåta åt nationella 
myndigheter och domstolar att tolkningsvis göra denna avvägning.26 Enligt Öman har 
Sverige gjort detta genom att i 1 kap. 7 § första stycket dataskyddslagen föreskriva att 
dataskyddsförordningen (och dataskyddslagen) inte tillämpas i den utsträckning det 
skulle strida mot TF eller YGL, det vill säga gett den grundlagsskyddade yttrande- och 
informationsfriheten ett absolut företräde.27 Gällande artikel 85.2 anför Öman att det 
krävs för undantag eller avvikelser inte att behandlingen av personuppgifter sker 
uteslutande för de angivna ändamålen.28 Beträffande 1 kap. 7 § andra stycket anför 
Öman att ”[d]et kan inte helt uteslutas att även myndigheter någon gång skulle med 
framgång kunna åberopa sig på detta EU-baserad undantag med hänsyn till 
(medborgarnas) yttrandefrihet (i förhållande till det offentliga)”.29 

 
23 A.a., avsnitt C.1.  
24 Tillgänglig här: https://curia.europa.eu/juris/showPdf.jsf?text=&docid=220281& doclang=SV.  
25 Kranenborg, H., i Georgieva, L., i C. Kuner, L.A. Bygrave & C. Docksey (red.), The EU General Data Protection 
Regulation (GDPR), OUP, Oxford, 2020, Art. 85, avsnitt C.2.  
26 Med hänvisning till EU-domstolens dom Lindqvist, C-101/01, EU:C:2003:596, punkt 87–89 (om att 
dataskyddsdirektivet förutsatte en sådan ordning). 
27 Öman, S. Dataskyddsförordningen (GDPR) m.m. JUNO uppl. 2, kommentaren till artikel 85, under rubriken ”Första 
punkten…”.  
28 A.a., kommentaren till artikel 85, under rubriken ”Andra punkten…”. 
29 A.a., kommentaren till 1 kap. 7 § dataskyddslagen.  
 

Integritetsskyddsmyndigheten 
 

Diarienummer: IMYRS 2022:2 
Datum: 2022-06-22 
 

22(31) 
 

Brinnen har anfört att EU-domstolens tolkning i Satakunnan-domen av begreppet 
journalistiska ändamål överensstämmer väl med den tolkning av motsvarande begrepp 
i PUL som Högsta domstolen gjort i NJA 2001 s. 409.30 

Holtz har avseende innebörden av artikel 85 och sambandet mellan punkterna anfört 
att artikeln innehåller ett konkret lagstiftningsuppdrag och att tolkningsproblem kan 
uppstå angående förhållandet mellan artikel 85.1 och artikel 85.2.31 Enligt Holtz 
framgår det inte riktigt av ordalydelsen av artikel 85.1 om bestämmelsen ska tolkas 
som en självständig och allmän öppningsklausul avseende yttrandefriheten (såsom 
gjort i 1 kap. 7 § första stycket i dataskyddslagen) eller om enbart den mer konkreta 
bestämmelsen i artikel 85.2 ger medlemsstaterna ett handlingsutrymme (vilket 
förordas i den tyska litteraturen)32. Den sistnämnda tolkningen skulle enligt Holtz 
innebära att nationella undantag eller avvikelser från förordningen uteslutande är 
tillåtna för behandlingar som sker i de nämnda priviligierade syftena, men inte 
behandlingar i andra syften, även om de täcks av yttrandefriheten (på grund av ordet 
”inbegripet” i artikel 85.1). Vid en sådan tolkning skulle enligt Holtz ett generellt 
undantag för behandlingar som täcks av yttrandefriheten och som är oberoende av de 
priviligierade syftena strida mot dataskyddsförordningen. Då en behandling av 
personuppgifter traditionellt sker i relativt stor omfattning inom det grundlagsskyddade 
medieområdet menar Holtz att det inte är givet att EU-lagstiftaren faktiskt avsåg att 
undanta detta område helt från dataskyddsförordningen genom ett generellt 
privilegium. Holtz konstaterar därvid att en sådan tolkning vinner stöd i den tyska 
litteraturen33 och lyfter fram att även IMY uttryckt kritik mot en tolkning som innebär ett 
generellt undantag för yttrandefriheten.34 Ett ytterligare argument mot en tolkning som 
innebär att artikel 85.1 utgör ett allmänt undantag för behandlingar som skyddas av 
yttrandefriheten kan enligt Holtz utläsas av artikel 85.3, som endast kräver en anmälan 
till kommissionen för nationella bestämmelser som har antagits i enlighet med artikel 
85.2, men inte i enlighet med artikel 85.1. Från ett svenskt perspektiv skulle en sådan 
tolkning enligt Holtz betyda att personuppgiftsbehandlingar som utnyttjar 
grundlagsskydd ändå omfattas av dataskyddsförordningen, såvitt dessa inte sker för 
journalistiska ändamål i enlighet med artikel 85.2. Enligt Holtz skulle den slutsatsen 
innebära ett förändrat rättsläge för databaser med ett frivilligt utgivningsbevis, men 
utan journalistiska ändamål. 

Svahn Starrsjö har anfört att Ramsbro-domen ger viktig vägledning vid publiceringar 
på internet och innebär att en betydande del av sådana publiceringar omfattas av 
undantaget för journalistiska ändamål, men framhåller därvid att ett viktigt undantag 
görs för publicering av uppgifter av rent privat karaktär som normalt inte kan anses ha 
ett journalistiskt ändamål. Det innebär enligt Svahn Starrsjö även att den som har ett 
journalistiskt ändamål med sin publicering alltså inte får publicera vad som helst, 
eftersom uppgifter av rent privat natur normalt inte kan ha ett journalistiskt ändamål. 
Det är därför enligt Svahn Starrsjö inte tillräckligt att vid en granskning konstatera att 
exempelvis en webbplats har ett journalistiskt ändamål, utan det måste också utredas 
om det inom ramen för webbplatsen finns uppgifter av rent privat karaktär.35  

 
30 Se Brinnen, M., Dataskyddsförordningen artikel 85, under rubriken ”2.2 Journalistiska ändamål”, Lexino 2021-10-13 
(JUNO). 
31 Holtz, H. M.,  SvJT 2018 s. 240–264, Den nya allmänna dataskyddsförordningen – några anmärkningar”, s. 247 f. 
32 Pötters i Gola (red.), Datenschutz-Grundverordnung — Kommentar (2017), artikel 85, punkt 5. 
33 Pötters i Gola (red.), Datenschutz-Grundverordnung — Kommentar (2017), artikel 85, punkt 4 f. 
34 IMY:s remissyttrande över SOU 2017:39, 2017-09-04, dnr 1210-2017, s. 4. 
35 Svahn Starrsjö, K., då som generaldirektör för IMY, numera justitieråd i Högsta förvaltningsdomstolen, i SvJT 100 
år (festskrift) Personuppgiftslagen och yttrandefriheten, 2016, s. 453 f.  

Integritetsskyddsmyndigheten 
 

Diarienummer: IMYRS 2022:2 
Datum: 2022-06-22 
 

23(31) 
 

4 Bedömning 

Inledning 

Regleringen om förhållandet mellan dataskyddsförordningen och rätten till yttrande- 
och informationsfrihet regleras på ett delvis annorlunda sätt i artikel 85 i 
dataskyddsförordningen jämfört med den tidigare regleringen i artikel 9 i direktiv 
95/46/EG.  

Begreppet ”journalistiska ändamål” används dock i båda regleringarna och enligt IMY 
saknas det skäl att nu göra någon annan tolkning av det begreppet än vad EU-
domstolen och Högsta domstolen gjort enligt den äldre regleringen. IMY sammanfattar 
i det följande avsnittet vad denna tolkning innebär.  

Därefter behandlar IMY frågan om vilken betydelse det har att begreppet ”uteslutande” 
inte används före ”journalistiska ändamål” i dataskyddsförordningen och 
dataskyddslagen. Enligt motsvarande reglering i direktiv 95/46/EG och PUL var 
motsvarande undantag begränsade till behandling som skedde uteslutande för 
journalistiska ändamål. 

I det därpå följande avsnittet behandlas frågan vad som gäller om det parallellt med ett 
journalistiskt ändamål även finns ett annat ändamål med behandlingen.  

Slutligen ges en rad exempel på vad som omfattas respektive inte omfattas av 
undantaget för journalistiska ändamål. 

Innebörden av begreppet ”journalistiska ändamål”  

Praxis från EU-domstolen och Högsta domstolen 
Enligt IMY:s mening är följande uttalanden från EU-domstolen i domarna Satakunnan 
och Buivids vid tolkningen av direktiv 95/46/EG relevanta även vid tolkningen av 
begreppet ”journalistiska ändamål” enligt artikel 85 i dataskyddsförordningen och 
1 kap. 7 § andra stycket dataskyddslagen: 

•  Begreppet journalistiska ändamål ska ges en bred tolkning med hänsyn till 

yttrandefrihetens betydelse i demokratiska samhällen. 

•  Möjligheten att göra undantag för journalistiska ändamål ska inte tillämpas 

endast på medieföretag, utan på alla personer som är journalistiskt 
verksamma.   

•  Den omständigheten att en person inte är journalist utesluter inte att personen 

• 

kan omfattas av undantagsregleringen. 
Journalistisk verksamhet är sådan verksamhet som syftar till att sprida 
information, åsikter eller idéer till allmänheten, oberoende av genom vilket 
medium detta sker. Formen eller mediet för informationsspridningen – om den 
är traditionell, som papper eller radio, eller elektronisk, som internet – är 
således inte avgörande för om behandlingen ska anses ske för journalistiska 
ändamål. 

•  All information som görs tillgänglig på internet och som innehåller 

personuppgifter omfattas dock inte av begreppet journalistisk verksamhet.  

Vidare är följande uttalanden från Högsta domstolen i Ramsbro-domen relevanta även 
vid tolkningen av begreppet journalistiska ändamål enligt artikel 85 i 
dataskyddsförordningen och 1 kap. 7 § andra stycket dataskyddslagen: 

Integritetsskyddsmyndigheten 
 

Diarienummer: IMYRS 2022:2 
Datum: 2022-06-22 
 

24(31) 
 

•  Att uttrycket journalistiska ändamål används kan inte antas vara i avsikt att 
privilegiera etablerade massmedier eller personer som är yrkesverksamma 
inom sådana medier. Med uttrycket torde snarare få antas vara avsett att 
betona vikten av en fri informationsspridning i frågor av betydelse för 
allmänheten eller för grupper av människor och en fri debatt i samhällsfrågor. 

•  Det ligger väl inom ramen för ett journalistiskt ändamål att informera, utöva 

• 

kritik och väcka debatt om samhällsfrågor av betydelse för allmänheten.  
I vilken mån en webbsida kan anses motsvara godtagbar standard enligt de 
kriterier som brukar användas när etablerad journalistisk verksamhet värderas 
saknar i sig betydelse för bedömningen av om det är fråga om ett journalistiskt 
ändamål. 

•  Att en webbsida som sådan måste anses ha ett journalistiskt ändamål 

utesluter inte att det inom ramen för denna skulle kunna förekomma 
publicering och behandling av personuppgifter som inte kan anses ha haft ett 
journalistiskt ändamål. Publicering av uppgifter av rent privat karaktär kan 
exempelvis normalt inte anses ha ett journalistiskt ändamål helt oberoende av 
om publiceringen sker i ett sammanhang som i övrigt har journalistiska 
ändamål. Det saknar härvid i princip betydelse om uppgifterna angår personer 
som det lämnats också andra uppgifter om som får anses vara omfattade av 
det journalistiska ändamålet. 

•  Att elektroniskt eller på annat sätt publicerade texter innehåller kränkande 

eller nedvärderande uppgifter eller omdömen innebär inte i sig att det inte är 
fråga om journalistiska ändamål. Tvärtom får sådant anses utgöra ett normalt 
inslag inom ramen för en kritisk samhällsdebatt. Som Europadomstolen 
framhållit innefattar yttrandefriheten även rätten att framföra sådan information 
och sådana åsikter och tankar som kränker, chockerar eller stör. 

Sammanfattande slutsatser 
Sammanfattningsvis kan konstateras att begreppet ”journalistiska ändamål” ska ges 
en vid tolkning. Detta framgår även av skäl 153 till dataskyddsförordningen, där det 
anges att ”för att beakta vikten av rätten till yttrandefrihet i varje demokratiskt samhälle 
måste det göras en bred tolkning av vad som innefattas i denna frihet, som till exempel 
journalistik”.  

Journalistisk verksamhet är enligt EU-domstolens praxis sådan verksamhet som syftar 
till att sprida information, åsikter eller idéer till allmänheten, oberoende av genom vilket 
medium detta sker. Begreppet har således en bredare innebörd än i vardagligt 
språkbruk.36 Det innebär att inte endast yrkesmässiga journalister och traditionella 
massmedier omfattas, utan alla personer som bedriver verksamhet som syftar till att 
sprida information, åsikter eller idéer till allmänheten. Därmed omfattas, enligt IMY:s 
bedömning, exempelvis den åsikts- och opinionsbildning som politiska partier ägnar 
sig åt.  

Begreppet ”journalistiska ändamål” kan dock inte ges en sådan bred innebörd att det 
omfattar all behandling som innebär att personuppgifter görs tillgängliga på internet. 
EU-domstolen har i domen Google Spain och Google funnit att en 
sökmotorleverantörs behandling genom tillhandahållandet av sökmotorn inte omfattas 
av undantaget för journalistiska ändamål. I det svenska grundlagsstiftningsarbetet har 

 
36 Enligt Svenska Akademiens ordlista definieras journalistik som ”reportageverksamhet m.m. i tidningar, radio och tv 
och på nätet”.  
 

Integritetsskyddsmyndigheten 
 

Diarienummer: IMYRS 2022:2 
Datum: 2022-06-22 
 

25(31) 
 

konstaterats att detsamma bör gälla en till allmänheten riktad renodlad söktjänst 
avseende fällande brottmålsdomar.37  

I enlighet med vad Högsta domstolen uttalat i Ramsbro-domen bör undantaget för 
journalistiska ändamål inte heller normalt omfatta publicering av uppgifter av rent privat 
karaktär. Detta gäller oberoende av om publiceringen sker i ett sammanhang som i 
övrigt har journalistiska ändamål. Med andra ord ”smittar” inte ett journalistiskt 
ändamål för en publicering av vissa uppgifter av sig på en publicering av rent privata 
uppgifter, även om de har publicerats i samma sammanhang. Omvänt innebär inte 
heller publiceringen av rent privata uppgifter att publiceringen av de uppgifter som inte 
är rent privata faller utanför undantagsbestämmelsen journalistiska ändamål. I vissa 
fall kan dock behandling av rent privata uppgifter omfattas av undantaget för 
journalistiska ändamål. Det gäller exempelvis när journalistisk granskning sker av 
personer i maktposition och det är nödvändigt att offentliggöra uppgifterna med hänsyn 
till de journalistiska ändamålen.  

Betydelsen av att begreppet ”uteslutande” tagits bort 

Enligt direktiv 95/46/EG och PUL omfattade undantaget för journalistisk verksamhet 
endast sådan behandling av personuppgifter som skedde uteslutande för journalistiska 
ändamål. Denna begränsning finns inte kvar i motsvarande bestämmelser i 
dataskyddsförordningen och dataskyddslagen. Som framgår av redovisningen ovan 
råder det en viss osäkerhet kring om denna förändring innebär någon ändring i sak.  

Innebörden av begreppet ”uteslutande journalistiska ändamål” i direktiv 
95/46/EG och PUL 
Generaladvokaten gjorde i Buivids-målet en långtgående tolkning av begreppet 
uteslutande. Generaladvokatens tolkning kan uppfattas som att det även i fall där det 
är tydligt att det journalistiska ändamålet är det huvudsakliga ändamålet för 
personuppgiftsbehandlingen, skulle förekomsten av ett annat ändamål (”allmän 
nyfikenhet” ges som ett exempel) utesluta möjligheten att tillämpa 
undantagsregleringen. Enligt IMY:s mening skulle en sådan tolkning kunna göra 
tillämpningsområdet för undantaget för begränsat för att möjliggöra en lämplig 
avvägning mellan de motstående grundläggande rättigheterna, vilket skulle riskera att 
komma i konflikt med artikel 51.2 i EU:s rättighetsstadga. Det kan konstateras att 
generaladvokatens tolkning inte bekräftats av EU-domstolen. 

Högsta domstolen har i Ramsbro-domen tillmätt rekvisitet ”uteslutande” i PUL en 
förhållandevis begränsad betydelse. Domstolen konstaterade att rekvisitet i första 
hand syftar till att klargöra att sådan personuppgiftsbehandling som sker inom 
massmedia och av journalister för annat än redaktionella ändamål faller utanför 
undantaget.  

EU-domstolen förefaller i sin efterföljande praxis ha fäst större vikt vid rekvisitet. 
Domstolen har dock klarlagt att rekvisitet inte hindrar att det samtidigt som ett 
journalistiskt ändamål också finns ett vinstintresse (se Satakunnan-domen). I övrigt har 
domstolen inte gett någon egentlig vägledning om hur begreppet ska tolkas, utan 
överlämnat till domstolarna i medlemsstaterna att avgöra om en viss behandling skett 
för uteslutande journalistiska ändamål.  

 
37 Se Ds 2017:57 s. 121. 

Integritetsskyddsmyndigheten 
 

Diarienummer: IMYRS 2022:2 
Datum: 2022-06-22 
 

26(31) 
 

Enligt IMY råder det mot denna bakgrund en viss osäkerhet kring vilken betydelse 
rekvisitet hade enligt direktiv 95/46/EG och PUL.  

Undantaget i 1 kap. 7 § andra stycket dataskyddslagen förutsätter inte att 
behandlingen sker uteslutande för journalistiska ändamål 
Regleringen i artikel 85 i dataskyddsförordningen innehåller som redan konstaterats 
inte begränsningen att behandlingen ska ske uteslutande för journalistiska ändamål. 
En tolkning av artikel 85 utifrån dess ordalydelse innebär således att denna 
begränsning inte längre gäller. Denna tolkning vinner stöd av att begreppet fanns med 
i kommissionens förslag till förordning men inte i den slutliga versionen. EU-lagstiftaren 
har således aktivt valt att inte inkludera begränsningen i den rättsligt bindande delen 
av förordningen, vilket är något som i sig kan tillmätas betydelse enligt EU-rättslig 
tolkningsmetod.38 Det kan också konstateras att såväl Dataskyddsutredningen som 
regeringen fäste vikt vid att uteslutande ”tagits bort” i artikeltexten i förordningen och 
bedömde att utrymmet för att göra undantag därmed blev något större med 
förordningen jämfört med den tidigare regleringen.  

Det har dock i vissa sammanhang, bland annat i norskt lagstiftningsarbete, hävdats att 
artikel 85 ska tolkas som att det krävs att behandlingen ska ske uteslutande för 
journalistiska ändamål. Det främsta argumentet för en sådan tolkning är att det 
begränsande rekvisitet finns med i skäl 153 till dataskyddsförordningen (genom ordet 
”enbart”, som torde ha samma betydelse som uteslutande). Enligt EU-domstolens 
praxis kan dock inte skäl användas för att tolka artiklar i strid med deras ordalydelse 
eller behandlas som självständigt bindande bestämmelser utan att det återspeglas i 
den rättsligt bindande delen av rättsakten.39  

Ett annat förhållande som skulle kunna tala för att rekvisitet ”uteslutande” fortfarande 
gäller är att EU-domstolen i Buivids-domen, som meddelades efter att 
dataskyddsförordningen började tillämpas, konstaterat att det ankommer på den 
nationella domstolen att bedöma om behandlingen endast syftar till att sprida 
information, åsikter eller idéer till allmänheten.40 Det kan dock samtidigt konstateras att 
domen gällde tolkningen av direktiv 95/46/EG, och inte dataskyddsförordningen, samt 
att den motsvarande bestämmelsen i förordningen har en annan lydelse än 
bestämmelsen direktivet. Enligt IMY går det därför inte att dra några säkra slutsatser 
av Buivids-domen i det aktuella avseendet.   

Mot denna bakgrund anser IMY att såväl artikel 85 som 1 kap. 7 § andra stycket 
dataskyddslagen tills vidare bör tolkas i enlighet med bestämmelsernas ordalydelse. 
Detta innebär att 1 kap. 7 § andra stycket dataskyddslagen inte kräver att 
behandlingen ska ske uteslutande för journalistiska ändamål för att vara tillämpligt.  

Hur ska bestämmelsen tillämpas om det finns andra ändamål 
parallellt med ett journalistiskt ändamål?  

IMY:s bedömning i föregående avsnitt innebär att undantaget i 1 kap. 7 § andra 
stycket dataskyddslagen kan vara tillämpligt även om det finns andra ändamål med 
behandlingen vid sidan av ett journalistiskt ändamål. När det gäller vinstintressen 

 
38 Se t.ex. EU-domstolens dom Planet49, C-673/17, EU:C:2019:801, punkt 48 med hänvisning till domstolen i plenum 
i dom Wightman m.fl., C 621/18, EU:C:2018:999, punkt 47 samt dom Commissioner of the Garda Síochána m.fl., C-
140/20, EU:C:2022:258, punkt 32 och där angiven rättspraxis. 
39 Se t.ex. EU-domstolens dom Alliance for Natural Health m.fl., C‑154/04 och C‑155/04, EU:C:2005:449, punkt 91 
och 92, dom Ziolkowski och Szeja, C‑424/10 och C‑425/10, EU:C:2011:866, punkt 42 och 43 och dom Confédération 
paysanne m.fl., C‑528/16, EU:C:2018:583, punkt 44–46 och 51. 
40 Buivids, C-345/17, EU:C:2019:122, punkt 59 och 62.  

Integritetsskyddsmyndigheten 
 

Diarienummer: IMYRS 2022:2 
Datum: 2022-06-22 
 

27(31) 
 

gällde detta redan enligt den äldre regleringen. EU-domstolen slog nämligen fast i 
Satakunnan-domen dels att den omständigheten att offentliga uppgifter publiceras i 
vinstsyfte a priori inte utesluter att detta kan anses ske ”uteslutande för journalistiska 
ändamål”, dels att samtliga företags verksamhet har ett vinstsyfte och att en viss 
kommersiell framgång till och med kan utgöra ett oeftergivligt villkor för att 
professionell journalistisk verksamhet ska bestå.  

Förarbetena till dataskyddslagen ger inte någon vägledning om hur undantaget i 1 kap. 
7 § andra stycket dataskyddslagen ska tillämpas när det finns flera ändamål med 
behandlingen. Enligt IMY bör omfattningen av undantaget tolkas utifrån kravet i artikel 
85.2 att undantag endast får ske om det är nödvändigt för att förena rätten till integritet 
med yttrande- och informationsfriheten. Det undantag som gjorts i 1 kap. 7 § andra 
stycket dataskyddslagen kan inte anses vara nödvändigt för att balansera detta 
rättigheter, om det journalistiska ändamålet är av underordnad betydelse i förhållande 
till andra ändamål. Enligt IMY bör det därför krävas att det journalistiska ändamålet är 
det huvudsakliga ändamålet med behandlingen för att undantaget ska vara tillämpligt.  

Exempel på behandlingar som omfattas respektive inte 
omfattas av undantaget för journalistiska ändamål enligt 1 kap. 
7 § andra stycket dataskyddslagen  

Följande exempel kan enligt IMY:s mening användas som vägledning vid 
bedömningen av vad som omfattas respektive inte omfattas av journalistiska ändamål. 
Det bör dock påminnas om att det alltid måste göras en individuell bedömning utifrån 
omständigheterna i det enskilda fallet.  

Exempel 1 – Publicering i form av medborgarjournalistik med journalistiska ändamål 
AA publicerar texter på sin egen öppet tillgängliga webbplats. I texterna påstås att ett 
antal högt uppsatta, namngivna personer inom finansbranschen har satt i system att 
sko sig på samhällets bekostnad. Detta har enligt AA varit en bidragande orsak till att 
en ekonomisk kris uppstått i finans- och bankvärlden, som lett till stor ekonomisk 
skada för samhället i stort och ett antal särskilt drabbade, däribland AA. Bland texterna 
förekommer uppgifter om de namngivna personernas utbildningsbakgrund och 
engagemang. I texterna beskrivs i mer eller mindre detalj olika beteenden och 
händelseförlopp som de namngivna varit inblandade i. AA menar att beteendena är, 
eller borde vara, brottsliga och texterna innehåller uppgifter och omdömen som är 
både kränkande och nedvärderande. Vidare påstås att rättssystemet inte kan eller vill 
genom lagföring komma till rätta med de problem som AA menar att det inträffade 
innebär. AA:s angivna syfte med publiceringarna är att förmedla kunskap, erfarenheter 
och råd för att förhindra att något liknande sker igen och för att samhället och andra 
ska kunna skydda sig mot dylikt i framtiden. 

Enligt IMY:s mening omfattas den beskrivna behandlingen av journalistiska ändamål.  

Exempel 2 – Publicering av privata uppgifter som saknar journalistiska ändamål 
BB utför i allt väsentligt samma behandlingar med samma angivna syften som AA i 
exempel 1. BB publicerar dock även uppgifter av rent privat karaktär om några av de 
namngivna personerna, bland annat uppgifter om psykiatrisk vård, uppgifter om en 
genomgången separation, en ingående kartläggning av personernas rörelsemönster 
och vardagsliv samt bilder och uppgifter om personernas barn.  

Enligt IMY:s mening har inte publiceringen av de rent privata uppgifterna ett 
journalistiskt ändamål. Det saknar därvid betydelse att det i sammanhanget har 

Integritetsskyddsmyndigheten 
 

Diarienummer: IMYRS 2022:2 
Datum: 2022-06-22 
 

28(31) 
 

publicerats andra uppgifter om de berörda som omfattas av ett journalistiskt ändamål. 
Med andra ord ”smittar” inte det journalistiska ändamålet för publiceringen av vissa 
uppgifter av sig på publiceringen av rent privata uppgifter, även om de har publicerats i 
samma sammanhang. Omvänt innebär inte heller publiceringen av rent privata 
uppgifter att publiceringen av de uppgifter som inte är privata förlorar sitt journalistiska 
ändamål.  

Exempel 3 – Publicering av privata uppgifter som har journalistiska ändamål 
CC publicerar en serie inlägg på sina konton i sociala medier om varför de 
röstberättigade i kommunen borde välja henne till kommunalråd i valet och inte det 
sittande kommunalrådet. I inläggen informerar hon om och kritiserar hur 
kommunalrådet agerat i sin politiska gärning. Hon beskriver också hur hon själv 
kommer att agera om hon blir vald. Några av inläggen innehåller även mer privata 
uppgifter om kommunalrådet, till exempel att upprepade uteblivna betalningar för 
renoveringar av kommunalrådets sommarstuga har gått till Kronofogden. CC försvarar 
publiceringen av uppgifterna med att de vittnar om kommunalrådets bristande 
omdöme, vilket är olämpligt för en hög politisk befattningshavare. Dessutom vill hon 
väcka allmän debatt kring vad hon anser vara en utbredd nonchalans från politiker i 
ledande befattningar för krav som ”vanliga” medborgare förväntas följa.  

Enligt IMY:s mening omfattas denna behandling av journalistiska ändamål, även de 
mer privata uppgifterna om skulder till Kronofogden. Anledningen till detta är att 
kommunalrådet medvetet och frivilligt har valt att kandidera i ett allmänt val till en 
ledande politisk befattning. Han måste därför tåla en granskning inte bara av hans 
agerande i rollen som kommunalråd, utan även av hans agerande i privatlivet. Han 
måste också acceptera att det kan finnas ett starkt intresse av att publicera resultatet 
av sådana granskningar i syfte att informera allmänheten och väcka debatt samt för 
allmänheten att ta del av resultatet. Detta kan medföra att en publicering även av rent 
privata uppgifter kan ha ett journalistiskt ändamål.41 Skillnaden mot exempel 2, där 
publiceringen av de privata uppgifterna inte kan anses ha journalistiska ändamål, är 
dels att uppgifterna om kommunalrådet är av mindre privat karaktär, dels att det är 
nödvändigt att publicera uppgifterna för att uppnå det journalistiska ändamålet.   

Exempel 4 – personuppgiftsbehandling avseende mottagarna av en publicering som 
innehåller personuppgifter som omfattas av journalistiska ändamål  
DD utför i allt väsentligt samma behandlingar med samma angivna syften som CC i 
exempel 3. DD betalar dock leverantörerna av de sociala medierna för att förstärka 
spridningen av inlägget så att de visas särskilt för vissa grupper av personer baserat 
på särskilda egenskaper som DD väljer (så kallade inriktnings- och 
förstärkningstekniker)42.  

Enligt IMY:s mening omfattas behandlingen av personuppgifter i själva publiceringen 
av journalistiska ändamål. Användningen av inriktning- och förstärkningstekniker för att 
rikta inläggen utgör dock en separat behandling av mottagarnas personuppgifter (dvs. 
de sociala medieanvändarna), som inte omfattas av det journalistiska ändamålet.43 Det 
journalistiska ändamålet för publiceringen ”smittar” alltså inte av sig på den 
behandlingen. För denna och liknande separata behandlingar behöver alltså DD följa 
reglerna i dataskyddsförordningen. 

 
41 Se vidare om praxis kring begreppen offentlig person och roll i det offentliga livet i IMY, Rättsligt ställningstagande 
IMYRS 2022:1 – rätten till borttagande av sökträffar avseende publiceringar i nyhetsmedier m.m..  
42 Se vidare om begreppet ” inriktnings- och förstärkningstekniker” i IMY:s Vägledning till politiska aktörer om 
dataskyddsreglerna i samband med valkampanjer (2022-05-17, dnr IMY-2022-2719). 
43 Se vidare EDPB:s Riktlinjer 08/2020 on the targeting of social media users, Version 2.0, antagna 13 april 2021.  

Integritetsskyddsmyndigheten 
 

Diarienummer: IMYRS 2022:2 
Datum: 2022-06-22 
 

29(31) 
 

Exempel 5 – insamling av personuppgifter i syfte att göra ett utskick som har 
journalistiska ändamål  
Valet till riksdagen närmar sig och ett politiskt parti vill till väljarna i en region skicka ut 
information om valet och partiets politik. För att nå ut till så många som möjligt och 
begränsa kostnaderna skickar partiet ut informationen med sms. Partiet samlar därför 
in namn och postadress från den officiella vallängden och Statens 
personadressregister (SPAR) och kompletterar med mobiltelefonnummer via en 
samarbetspartner utifrån öppna tillgängliga källor och skickar sedan informationen 
med sms. 

Enligt IMY:s bedömning omfattas inte behandlingen av undantaget för journalistiska 
ändamål.  

Exempel 6 – Medborgarjournalistik  
EE besöker en myndighet med anledning av ett ansökningsärende och spelar i 
samband därmed in ett videoklipp från besöket. I videoklippet kan tjänstemän vid 
myndigheten ses och höras under deras tjänsteutövning i samband med besöket. EE 
bearbetar videoklippet så att tjänstemännens röster förvrängs och deras ansikten 
pixeleras, även om de fortfarande kan identifieras av någon som känner dem. EE 
laddar sedan upp videoklippet på en allmänt tillgänglig videodelningsplattform på 
internet där vem som helst kan ta del av klippet. 

Enligt EE är syftet med publiceringen att fästa allmänhetens uppmärksamhet på 
oegentligheter i myndighetsutövningen som enligt EE ska ha förekommit i samband 
med besöket. Några klara belägg för att de förekommit några sådana oegentligheter 
kan dock inte konstateras utifrån videoklippet eller omständigheterna i övrigt.  

Enligt IMY:s mening omfattas ovan beskrivna behandling av journalistiska ändamål. 
Omständigheten att det inte faktiskt kan beläggas att det har förekommit 
oegentligheter är inte en förutsättning för tillämpligheten av undantaget.44  

Exempel 7 – publicering där det journalistiska ändamålet inte är det huvudsakliga 
ändamålet 
FF publicerar på sin öppna sida på ett socialt medium ett inlägg som vem som helst 
kan ta del av. I inlägget pekar FF ut en bilist som vållande till en trafikolycka, med 
namn, bild och uppgift om bostadsadress. Inlägget innehåller en tydlig beskrivning av 
det enligt FF:s uppfattning klandervärda i bilistens agerande, på ett sätt som utgör en 
uppgift om lagöverträdelse som innefattar brott i den mening som avses i artikel 10 i 
dataskyddsförordningen (så kallade brottsuppgifter)45. I inlägget framgår även att FF är 
upprörd över hur bilisten påverkat FF och andra cyklister. Vid tidpunkten för 
publiceringen var bilisten varken formellt misstänkt eller dömd för brottet. FF menar att 
syftet med inlägget är att delta i samhällsdebatten om förhållandet mellan cyklister och 
bilister. 

Enligt IMY:s mening kan det ha funnits ett journalistiskt ändamål med behandlingen. 
Av inlägget framgår dock att det journalistiska ändamålet varit av underordnad 
betydelse när det gäller publiceringen av brottsuppgifterna medan det huvudsakliga 
ändamålet med den behandlingen förefaller ha varit att hänga ut bilisten som 
klandervärd. Undantaget är därmed inte tillämpligt.  

 
44 Jfr EU-domstolens dom Buivids, C-345/17, EU:C:2019:122, punkt 61.  
45 Se IMY, Rättsligt ställningstagande IMYRS 2021:1 – innebörden av begreppet ”personuppgifter som rör 
lagöverträdelser som innefattar brott” i artikel 10 i dataskyddsförordningen. 

Integritetsskyddsmyndigheten 
 

Diarienummer: IMYRS 2022:2 
Datum: 2022-06-22 
 

30(31) 
 

Exempel 8 – ett klart underordnat journalistiskt ändamål  
GG har genom ett 100-tal publiceringar över två års tid på sin öppna blogg på internet 
publicerat personuppgifter om en tidigare affärspartner. Av uppgifterna framgår 
affärspartnerns namn, bostadsadress och sexuella läggning samt att affärspartnern 
hotat GG och dennes familj och begått sexuella övergrepp mot barn. Av 
publiceringarna framgår att en djup konflikt uppstått efter att affärspartnern ensidigt 
valt att driva egen verksamhet med stor framgång medan både GG och den 
gemensamma verksamheten gått i konkurs. GG menar att syftet med publiceringarna 
varit att informera andra aktörer i branschen om affärspartnern bland annat inför 
framtida samarbeten med denne. Samtidigt framgår att det främsta syftet med 
publiceringen var att hämnas på affärspartnern för splittringen av verksamheten och 
för ekonomiska anspråk som GG menar sig ha med anledning av upplösningen av den 
gemensamma verksamheten som affärspartnern inte har velat kännas vid.  

Enligt IMY:s mening föreligger möjligtvis ett visst – men klart underordnat – 
journalistiskt ändamål med de ovan beskrivna publiceringarna. Därför är undantaget 
för journalistiska ändamål inte tillämpligt. Därtill förekommer rent privata uppgifter, till 
exempel om affärspartnerns sexuella läggning, som inte omfattas av ett journalistiskt 
ändamål.  

Exempel 9 – journalistiska ändamål för publicering med kränkande uppgifter 
HH spelar tillsammans med sina kamrater in sina samtal som en så kallad podcast och 
laddar upp dem på internet där vem som helst kan ladda ned och lyssna på avsnitten. 

I ett avsnitt diskuteras ett uppmärksammat samarbete mellan en känd influencer och 
ett företag vars respekt för mänskliga rättigheter har ifrågasatts. I podcasten uttrycks 
humoristiska, men nedsättande kommentarer om influencerns agerande. Det framförs 
också reflektioner om vilka krav som borde kunna ställas på influencers i allmänheten 
avseende omdöme och socialt ansvarstagande vid val av betalda samarbeten.  

Enligt IMY:s mening omfattas den beskrivna behandlingen av journalistiska ändamål. 
Influencern är att anse som en offentlig person och kan därför behöva acceptera att 
även vissa privata uppgifter kan omfattas av journalistiska ändamål. Det krävs dock att 
det är nödvändigt att publicera de privata uppgifterna för att uppnå det journalistiska 
ändamålet. Även nedsättande omdömen omfattas av undantaget för journalistiska 
ändamål.  

Exempel 10 – publicering av privata uppgifter utan journalistiskt ändamål 
JJ publicerar på sin öppna sida på ett socialt medium ett inlägg bestående av ett fem 
år gammalt fotografi på sitt systerbarn, som numera är 17 år, som togs strax efter att 
en självförvållad olycka lett till att systerbarnet bränt bort sina ögonbryn. Inlägget 
innehåller texten ”hoppas du blivit bättre på att hantera tändstickor och grattis på 
födelsedagen!”.  

Enligt IMY:s mening omfattas den beskrivna behandlingen inte av journalistiska 
ändamål. JJ kan genom det personligt riktade meddelandet till systerbarnet inte anses 
ha som syfte att sprida information, åsikter eller idéer till allmänheten. Att inlägget kan 
läsas av en bred krets gör inte någon skillnad i detta avseende.  

___________________________ 

Detta rättsliga ställningstagande har beslutats av rättschefen David Törngren efter 
föredragning av juristen Olle Pettersson. Vid den slutliga handläggningen har även 

Integritetsskyddsmyndigheten 
 

Diarienummer: IMYRS 2022:2 
Datum: 2022-06-22 
 

31(31) 
 

enhetscheferna Catharina Fernquist och Charlotte Waller Dahlberg, tf. enhetschefen 
Linn Sandmark och den internationella samordnaren och juristen Elisabeth Jilderyd 
medverkat.  

David Törngren, 2022-06-22   (Det här är en elektronisk signatur) 


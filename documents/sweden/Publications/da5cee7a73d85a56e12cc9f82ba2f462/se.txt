Federerad maskininlärning 
mellan två vårdgivare

Slutrapport om Integritetsskyddsmyndighetens pilotprojekt 
med regulatorisk testverksamhet om dataskydd

Diarienummer 
IMY-2023-2602

Datum 
2023-03-15

1(25) 

Diarienummer: 
IMY-2023-2602 

Datum: 
2023-03-15 

Federerad maskininlärning mellan två 
vårdgivare – slutrapport från IMY:s 
pilotprojekt med regulatorisk 
testverksamhet 

 

Innehåll 

Sammanfattning .......................................................................................................................... 2 

1. 

Inledning ......................................................................................................................... 4 

1.1 

1.2 

1.3 

Regulatorisk testverksamhet – en form av försöksverksamhet ........................ 4 

Stor efterfrågan på stöd och vägledning i frågor som rör dataskydd ................ 5 

Urval och arbetsprocess i pilotprojektet ............................................................ 6 

2. 

Projektet Decentralized AI in Health Care – Federerad maskininlärning mellan två 
vårdgivare ....................................................................................................................... 7 

2.1 Kort om decentraliserad AI och projektet .................................................................. 8 

2.2 De rättsliga frågeställningarna i pilotprojektet ........................................................... 8 

2.3 Avgränsning i pilotprojektet ....................................................................................... 9 

3. 

Finns det rättslig grund för den lokala personuppgiftsbehandlingen? ............................ 9 

3.1 Rättslig bakgrund .................................................................................................... 10 

3.2 Dialog med Socialstyrelsen ..................................................................................... 13 

3.3 IMY:s bedömning .................................................................................................... 14 

4. 

Sker det vid den federerade maskininlärningen i det aktuella fallet ett utlämnande av 
personuppgifter mellan vårdgivarna? ............................................................................ 15 

4.1 Beskrivning av tekniken i det aktuella projektet ...................................................... 16 

4.2 Två typer av möjliga attacker .................................................................................. 17 

4.3 IMY:s bedömning .................................................................................................... 19 

5. 

Finns det rättslig grund för utlämnande av personuppgifter mellan vårdgivarna? ........ 20 

5.1 Rättslig bakgrund .................................................................................................... 21 

5.2 IMY:s bedömning .................................................................................................... 21 

6. 

7. 

Reflektioner om att tillämpa dataskyddsregelverket på AI och annan ny teknik ........... 22 
Reflektioner om regulatorisk testverksamhet som arbetssätt ....................................... 23 

Postadress: 
Box 8114 
104 20 Stockholm 
Webbplats: 
www.imy.se 
E-post: 
imy@imy.se 
Telefon: 
08-657 61 00 

 

Integritetsskyddsmyndigheten 
 

Diarienummer: IMY-2023-2602 
Datum: 2023-03-15 
 

2(25) 

 

Sammanfattning 

•  Komplexa samhällsutmaningar kräver innovativa lösningar. Sverige och EU 
står inför en mängd samhällsutmaningar där innovation och ny teknik kommer att 
vara avgörande. Innovationssystemet har en stark vilja att utveckla hållbara 
lösningar, men det är inte alltid enkelt att tillämpa befintlig reglering på ny teknik. 
För lagstiftaren och myndigheter som tolkar och tillämpar regelverken är det en 
utmaning att förstå och analysera den nya teknik som reglerna ska tillämpas på. 
 

•  Det riskerar att bli ett gap mellan den snabba teknikutvecklingen och det 
mer trögrörliga arbetet med att ta fram, tolka och tillämpa regelverk. Att 
utveckla nya arbetssätt i offentlig sektor är en viktig del av vägen framåt. Ett av de 
arbetssätt som diskuteras i sammanhanget är regulatorisk testverksamhet, ofta 
även kallat sandlåda eller sandbox på engelska. Det finns ingen allmänt 
vedertagen definition av vad arbetssättet innebär, men kärnan handlar om att 
innovatörer och till exempel tillsynsmyndigheter arbetar tillsammans för att tolka 
hur regelverk kan fungera i praktiken med innovativa produkter och tjänster. 

 

 

 

• 

Integritetsskyddsmyndigheten, IMY, har under hösten 2022 genomfört en 
pilot med regulatorisk testverksamhet. IMY:s definition av regulatorisk 
testverksamhet är att vi ger fördjupad vägledning till ett specifikt innovationsinitiativ 
om hur dataskyddsregelverket bör tolkas och tillämpas. Kännetecknande för 
arbetssättet är att IMY tillsammans med den aktuella verksamheten identifierar de 
rättsliga frågor som vägledningen ska fokusera på. Vägledning ges därefter 
muntligt vid flera tillfällen under några månaders tid, i form av workshops eller 
andra dialogbaserade former. Arbetet utmynnar i en publik rapport där 
resonemang och bedömningar sammanfattas för att möjliggöra ett lärande för fler. 
 

•  Projektet Decentralized AI in Health Care – Federerad maskininlärning 

mellan två vårdgivare är IMY:s första pilotprojekt. Projektet handlar om att 
vårdgivarna Region Halland och Sahlgrenska Universitetssjukhuset vill utvärdera 
möjligheterna att gemensamt träna och utbyta maskininlärningsmodeller. Arbetet 
har skett med stöd av AI Sweden som är Sveriges nationella center för tillämpad 
AI. En informationsdriven vård, som i ökad utsträckning tar hjälp av AI, kan bidra 
till att beslut kan skräddarsys på individ- och systemnivå samt utveckla mer 
avancerade och träffsäkra diagnoser och behandlingar. I det specifika projektet är 
syftet att bättre kunna prediktera återinläggning av hjärtsviktspatienter inom 30 
dagar från senaste sjukhusvistelsen med hjälp av federerad maskininlärning. 

•  Federerad maskininlärning innebär att flera parter gemensamt tränar en 
maskininlärningsmodell utan att samla in data centralt. Tekniken är den 
vanligaste formen av decentraliserad AI, som är ett nytt paradigm inom 
maskininlärning. I korthet innebär tekniken att parterna tränar varsin lokal 
maskininlärningsmodell med hjälp av sin egna data. I nästa steg kombineras 
lärdomarna ihop till en gemensam maskininlärningsmodell. Träningen upprepas 
därefter på den lokala datan. Ett skäl att använda federerad maskininlärning kan 
vara att parterna individuellt har otillräckligt med träningsdata. Vid utveckling av 
federerad maskininlärning är grundtanken att det inte ska ske någon överföring av 
personuppgifter mellan parterna. 

•  Vägledningen i pilotprojektet har fokuserat på tre rättsliga frågeställningar 
som Region Halland, Sahlgrenska Universitetssjukhuset, AI Sweden och IMY valt 
ut gemensamt. Utöver dessa tre frågeställningar finns andra juridiska frågor som 

Integritetsskyddsmyndigheten 
 

Diarienummer: IMY-2023-2602 
Datum: 2023-03-15 
 

3(25) 

 

 

behöver beaktas men som inte analyserats inom ramen för den regulatoriska 
testverksamheten. Exempelvis behandlas inte hur de registrerades rätt till 
information eller principen om uppgiftsminimering ska tillgodoses. 
 

•  Fråga 1. Finns det rättslig grund för den lokala personuppgiftsbehandlingen, 
det vill säga när vårdgivarna tränar maskininlärningsmodellen lokalt, enbart 
på sin egen patientdata? IMY:s bedömning är här att det framstår som att det 
finns rättslig grund för den lokala personuppgiftsbehandlingen. Avgörande i 
sammanhanget är att IMY menar att det finns stöd för en dynamisk och 
teknikneutral tolkning av ändamålsbestämmelserna i patientdatalagen och hälso- 
och sjukvårdslagen, vilket innebär att vad som ryms inom dessa bestämmelser 
kan förändras över tid bland annat med hänsyn till teknikutvecklingen. 

•  Fråga 2. Sker det vid den federerade maskininlärningen i det aktuella fallet 

ett utlämnande av personuppgifter mellan vårdgivarna? Med hjälp av 
attackmetoder som kallas Membership Inference Attack och Model Inversion 
Attack skulle det vara möjligt, om än omständligt, för Region Halland eller 
Sahlgrenska Universitetssjukhuset att få fram personuppgifter från den andra 
parten. IMY:s bedömning är därför att Region Halland och Sahlgrenska 
Universitetssjukhuset i det aktuella fallet kan anses lämna ut personuppgifter till 
den andra parten i samband med att lärdomarna från den lokala träningen 
kombineras till en gemensam maskininlärningsmodell. Detta innebär dock inte att 
samma slutsats är giltig för alla former av federerad maskininlärning. 
 

•  Fråga 3. Finns det rättslig grund för utlämnande av personuppgifter mellan 
vårdgivarna? Om Region Halland och Sahlgrenska Universitetssjukhuset, som 
båda är myndigheter, med stöd av offentlighets- och sekretesslagen skulle begära 
ut patientdata från varandra skulle ett utlämnande eventuellt kunna vara möjligt 
under förutsättning att uppgifterna inte är sekretessbelagda. Generellt sett är dock 
patientdata inom hälso- och sjukvården sekretessbelagda. IMY har inte gjort 
någon bedömning av om någon sekretessbrytande bestämmelse skulle kunna 
vara tillämplig i det aktuella fallet. 
 

•  Tvärfunktionellt arbete är avgörande för att framgångsrikt driva innovation 

och samtidigt säkerställa ett gott dataskydd. Utifrån pilotprojektet gör IMY 
några generella reflektioner kring det tvärfunktionella arbetssätt som behövs i 
innovationsprocesser. En viktig erfarenhet är att det, för att kunna göra relevanta 
rättsliga bedömningar, krävs en förhållandevis djup förståelse för tekniken. God 
pedagogisk förmåga är därför nödvändigt både från tekniker och jurister. 
Strukturer och verktyg för att säkerställa en gemensam förståelse kan underlätta 
arbetet. Det kan också vara bra att bygga in i processen att löpande gå tillbaka till, 
och vid behov justera eller komplettera, de rättsliga frågeställningar som behöver 
utredas. 
 
IMY:s bedömning är att regulatorisk testverksamhet som arbetssätt skapar 
nytta och lärande både för de aktuella verksamheterna och för 
tillsynsmyndigheten. Region Halland, Sahlgrenska Universitetssjukhuset och AI 
Sweden uppger att de har fått värdefull vägledning, både genom de frågor som 
IMY ställt och de bedömningar som gjorts. För IMY är det stora mervärdet en ökad 
förståelse för federerad maskininlärning och de rättsliga frågor och utmaningar 
som uppstår i tillämpningen. IMY avser att under 2023 genomföra ytterligare ett 
pilotprojekt med regulatorisk testverksamhet. 

• 

Integritetsskyddsmyndigheten 
 

Diarienummer: IMY-2023-2602 
Datum: 2023-03-15 
 

4(25) 

 

1.  Inledning 

Sverige och EU står inför svåra och snabbt föränderliga samhällsutmaningar inom en 
rad områden. Klimatförändringar, säkerhetshot, energiförsörjning, demografiska 
förändringar, pandemier och migrationsströmmar är exempel på företeelser som i 
grunden har förändrat, och kommer att fortsätta förändra, välfärdens förutsättningar. 

Gemensamt för samtidens samhällsutmaningar är att ny teknik, eller befintlig teknik 
som används på nya sätt eller i ny skala, många gånger kommer vara en nödvändig 
del av vägen framåt. Teknikutvecklingen går också framåt i rasande fart och erbjuder 
ständigt nya möjligheter. Artificiell intelligens, 5G, sakernas internet, kvantdatorer och 
annan innovativ teknik ger helt nya verktyg för att bidra till trygghet, hälsa, välfärd och 
tillväxt. 

Internationellt såväl som i Sverige diskuteras allt mer intensivt hur den offentliga 
förvaltningen ska kunna möta de komplexa samhällsutmaningarna och dra nytta av ny 
eller befintlig teknik fullt ut. Tempot i teknikutvecklingen utmanar samhällets 
välbekanta arbetssätt, strukturer, ledarskap, roller och reglering. I internationell 
litteratur används ofta begreppet otaktsproblemet för att beskriva skillnaden i hastighet 
mellan den exponentiella teknikutvecklingen och den ofta trögrörliga regulatoriska 
processen. I Sverige har till exempel myndigheten Tillväxtanalys belyst utmaningarna 
med att reglera teknisk innovation.1 

I innovationssystemet finns ofta en stark vilja att göra rätt och utveckla hållbara 
lösningar, men samtidigt en genuin osäkerhet om hur regelverken ska tillämpas på ny 
teknik. Risken finns att försiktighetsprincipen tar överhand och bromsar 
innovationskraften. För tillsynsmyndigheter som IMY är en av de främsta 
utmaningarna att hinna förstå och analysera den nya tekniken som reglerna ska 
tillämpas på. 

1.1  Regulatorisk testverksamhet – en form av försöksverksamhet 
Bland annat OECD menar att en viktig del av vägen framåt handlar om att stärka 
innovationsförmågan i offentlig sektor.2 I Sverige har Kommittén för teknologisk 
innovation och etik, Komet, varit en stark röst för att förändringstakten i offentlig sektor 
behöver påskyndas för att Sverige fullt ut ska kunna dra nytta av digitaliseringens 
möjligheter. Ett av de utvecklingsspår som Komet föreslagit är att i större utsträckning 
driva försöksverksamheter.3 

Komet definierar försök som arbete som innebär test och verifiering av nya lösningar i 
verkliga miljöer, under kontrollerade former och med tydliga avgränsningar. I vissa fall 
kan lagstiftaren införa särskilda regler för försöksverksamheter. Det förekommer 
också, även om det är ovanligt i Sverige, att lagstiftaren under särskilda förutsättningar 
medger avvikelser eller undantag från vissa regler i en försöksverksamhet.4 

Regulatorisk testverksamhet är en särskild form av försöksverksamhet där utvecklare 
och till exempel tillsynsmyndigheter arbetar tillsammans för att tolka hur regelverket 
kan fungera i praktiken med innovativa produkter och tjänster. Avsikten är bland annat 
att öka den rättsliga förutsebarheten, förkorta tiden till att aktörens produkt eller tjänst 
når marknaden och underlätta för startup-företag och småföretag. Regulatorisk 
 
1 Utmaningar vid reglering av teknisk innovation – möjliga policyåtgärder, Tillväxtanalys rapport 2022: 042 
2 OECD Declaration on Public Sector Innovation. OECD/LEGAL/0450. 
3 Förnya taktiken i takt med tekniken – förslag för en ansvarsfull, innovativ och samverkande förvaltning. SOU 
2022:68. 
4 Försök! Komet beskriver 2020:23, s. 22 ff. 

Integritetsskyddsmyndigheten 
 

Diarienummer: IMY-2023-2602 
Datum: 2023-03-15 
 

5(25) 

 

testverksamhet kallas ibland också för sandlåda, sandbox, testbädd, växthus eller 
drivhus. 

Inom EU har bland annat ministerrådet lyft fram regulatoriska sandlådor som ett sätt 
att bidra till innovation och tillväxt för företag.5 Det utkast till AI-förordning som för 
närvarande förhandlas innehåller också förslag om regulatoriska sandlådor som ett 
sätt att främja och underlätta tillämpningen av AI. 

På dataskyddsområdet har IMY:s motsvarigheter i Storbritannien, Norge och Frankrike 
under de senaste åren startat regulatoriska testverksamheter där vägledning ges om 
tillämpningen av dataskyddsförordningen6, vanligtvis förkortad GDPR. Hos de 
dataskyddsmyndigheter som driver regulatorisk testverksamhet har det inte funnits 
någon särskild reglering för testverksamheten eller några undantagsbestämmelser 
från dataskyddslagstiftningen. Däremot är dataskyddsmyndigheterna tydliga med att 
de, när de går in i ett vägledningsarbete i en regulatorisk testverksamhet, inte har för 
avsikt att använda sina korrigerande befogenheter. 

Grundtanken med regulatorisk testverksamhet på dataskyddsområdet är att 
tillsynsmyndigheten ger utforskande, dialogbaserad vägledning till utvalda 
innovationsprojekt i utbyte mot att arbetet sammanfattas i en publik rapport som 
möjliggör lärande för fler. Därmed utvecklas praktiska exempel inom områden där 
både tekniken och juridiken är komplicerad, relativt ny och oprövad. Samtidigt bidrar 
arbetssättet till att öka tillsynsmyndighetens förståelse för ny teknik och hur den kan 
tillämpas. 

Med regulatorisk testverksamhet avser IMY fördjupad vägledning till ett specifikt 
innovationsinitiativ om hur dataskyddsregelverket bör tolkas och tillämpas. 

Kännetecknande för arbetssättet är att 

innovationsaktörerna och IMY gemensamt identifierar de rättsliga frågor som 
vägledningen ska fokusera på 
vägledning ges muntligt vid flera tillfällen under några månaders tid i form av 
workshops eller andra dialogbaserade former 
arbetet utmynnar i en publik rapport där resonemang och bedömningar 
sammanfattas för att möjliggöra lärande för fler. 

• 

• 

• 

 

1.2  Stor efterfrågan på stöd och vägledning i frågor som rör dataskydd 
IMY har under 2021 och 2022 haft ett regeringsuppdrag att ge stöd och vägledning till 
innovationssystemet i frågor som rör dataskydd.7 För att fördjupa vår förståelse för 
innovationsaktörernas behov har vi genomfört bland annat workshops, 

 
5 Europeiska unionens råd. Antagna rådsslutsatser om regulatoriska sandlådor och experimentklausuler som verktyg 
för ett innovationsvänligt, framtidssäkrat och motståndskraftigt regelverk som hanterar omvälvande utmaningar i en 
digital tidsålder. Bryssel den 16 november 2020. Rådet definierade regulatoriska sandlådor som ett strukturerat 
sammanhang för experiment som gör det möjligt att i en verklig miljö testa innovativa tekniker, produkter, tjänster eller 
metoder (för närvarande särskilt i samband med digitalisering) under en begränsad period och i en begränsad del av 
en sektor eller ett område som står under myndighetstillsyn för att säkerställa att det finns lämpliga skyddsåtgärder. 
6 Europaparlamentets och rådets förordning (EU) 2016/679 av den 27 april 2016 om skydd för fysiska personer med 
avseende på behandling av personuppgifter och om det fria flödet av sådana uppgifter och om upphävande av 
direktiv 95/46/EG (allmän dataskyddsförordning). 
7 Uppdrag att genomföra kunskapshöjande insatser avseende integritets- och dataskyddsfrågor inom innovations-, 
utvecklings- och införandeprocesser, N2020/01266. 

Integritetsskyddsmyndigheten 
 

Diarienummer: IMY-2023-2602 
Datum: 2023-03-15 
 

6(25) 

 

rundabordssamtal och intervjuer med allt från små startup-företag till stora 
myndigheter som arbetar med innovation.8 

En viktig slutsats är att det finns en utbredd efterfrågan på fördjupad case-baserad 
vägledning i frågor som rör dataskydd. Många verksamheter uttrycker önskemål om att 
kunna få praktiskt stöd i innovationsprocessen genom fördjupad dialog och möjlighet 
att diskutera faktiska praktikfall med IMY. Vissa verksamheter har hört talas om andra 
dataskyddsmyndigheters arbete med regulatorisk testverksamhet och efterlyser en 
sådan verksamhet från IMY. Andra uttrycker ett mer generellt önskemål om att tidigt i 
en innovationsprocess kunna diskutera med IMY och testa vad som är den bästa 
lösningen på ett problem ur integritets- och dataskyddssynpunkt. 

IMY har inte bedömt det som möjligt att starta en regulatorisk testverksamhet i någon 
större skala inom ramen för det nuvarande regeringsuppdraget, då erfarenheten från 
andra länder är att det kräver en långsiktig satsning och dedikerade resurser. I 
Storbritannien, Norge och Frankrike är sandboxen en tjänst dit innovationsaktörer väljs 
ut genom ett ansökningsförfarande. Datatilsynet i Norge har de senaste åren fått 
mellan 7 och 9 miljoner norska kronor årligen i särskilda medel för sin regulatoriska 
testverksamhet. 

Komet lämnade våren 2022 ett förslag till regeringen om att ge IMY (tillsammans med 
Skatteverket och Vinnova) ett treårigt regeringsuppdrag att starta regulatorisk 
testverksamhet inom dataskydd. Uppdraget föreslogs komma med riktad finansiering 
om 6 miljoner kronor årligen till IMY.9 

Eftersom IMY bedömer att både efterfrågan och den potentiella nyttan av arbetssättet 
är stor, beslutade vi att under hösten 2022 genomföra ett pilotprojekt med regulatorisk 
testverksamhet. Avsikten har varit att påbörja ett lärande och skapa förutsättningar för 
ett eventuellt kommande arbete i större skala. 

1.3  Urval och arbetsprocess i pilotprojektet 
Valet av innovationsprojekt till piloten inleddes genom en förfrågan till flera av IMY:s 
samverkansparter om lämpliga kandidater. Frågan ställdes till AI Sweden (Sveriges 
nationella center för tillämpad AI), Sjyst Data (ett samverkans- och innovationsprojekt 
om dataskydd och integritet som drivs av RISE) samt Cybernoden (den nationella 
kompetensgemenskapen för att accelerera forskning och innovation inom 
cybersäkerhet). Kriterier för ett lämpligt innovationsprojekt bedömdes vara att 

• 

• 

• 

• 

innovationsprojektet var i en tidig fas, i så måtto att den tänkta 
personuppgiftsbehandlingen inte redan pågick 
projektet kommit tillräckligt långt för att kunna definiera relativt konkreta 
rättsliga frågeställningar 
projektet matchade IMY:s planering i tid och kunde avsätta resurser för ett 
antal workshops och möten under hösten 2022 
de aktuella verksamheterna accepterade att IMY:s pilotprojekt skulle utmynna 
i en publik slutrapport. 

Med utgångspunkt i dessa kriterier valdes projektet Decentralized AI in Health Care – 
Federerad maskininlärning mellan två vårdgivare med Region Halland, Sahlgrenska 

 
8 Delredovisning av uppdrag om kunskapshöjande insatser till innovationssystemet om integritets- och 
dataskyddsfrågor. IMY 2021-5817. 
9 Förslag till regeringsuppdrag avseende regulatorisk testverksamhet inriktad på dataskyddsfrågor vid datadriven 
innovation. Dnr 2022/00323/N 2018:04 

Integritetsskyddsmyndigheten 
 

Diarienummer: IMY-2023-2602 
Datum: 2023-03-15 
 

7(25) 

 

Universitetssjukhuset och AI Sweden till att bli IMY:s första pilotprojekt avseende 
regulatorisk testverksamhet. 

Efter valet av projekt har det praktiska arbetet i piloten haft tre faser. 

•  Uppstartsfas. Under perioden juni–september 2022 hölls inledande möten för 

att förstå det aktuella innovationsprojektet och med vilka förväntningar och 
förutsättningar de olika deltagarna gick in i pilotprojektet. IMY och deltagarna 
valde gemensamt ut de frågeställningar som vägledningen skulle fokusera på. 
I uppstartsfasen planerades och genomfördes också gemensamma 
kommunikationsinsatser, bland annat ett digitalt lanseringswebbinarium med 
cirka 400 åhörare där möjligheter och utmaningar med regulatorisk 
testverksamhet diskuterades.10 

•  Vägledningsfas. Huvuddelen av arbetet genomfördes i form av en serie 

workshops under perioden september - december 2022. Dialog fördes kring 
de fastställda rättsliga frågeställningarna och IMY gav löpande muntlig 
vägledning. Ett par särskilda mötestillfällen ägnades åt fördjupade 
genomlysningar av den aktuella tekniken. Vid det avslutande mötet 
reflekterade IMY och deltagarna också tillsammans kring arbetssättet med 
regulatorisk testverksamhet, vad som fungerat bra och vad som kan 
utvecklas. Totalt medverkade ett 15-tal personer från IMY, Region Halland, 
Sahlgrenska Universitetssjukhuset och AI Sweden i arbetet. 

•  Rapportfas. Under januari - februari 2023 har IMY arbetat med att 

sammanställa denna slutrapport, där arbetet och slutsatserna från 
pilotprojektet beskrivs. Region Halland, Sahlgrenska Universitetssjukhuset 
och AI Sweden har bistått med att bland annat kontrollera fakta i de delar som 
rör teknikbeskrivningarna. 

 

2.   Projektet Decentralized AI in Health Care – Federerad 

maskininlärning mellan två vårdgivare  

En ökad användning av AI i hälso- och sjukvården lyfts fram av regeringen som en 
viktig del för att förbättra hälsan i befolkningen och att utveckla sjukvården.11 
Företrädare för hälso- och sjukvården beskriver också att informationsdriven vård, som 
i ökad utsträckning tar hjälp av AI, kan bidra till att beslut kan skräddarsys på individ- 
och systemnivå samt utveckla mer avancerade och träffsäkra diagnoser och 
behandlingar.12 

En viktig basförutsättning för att kunna utveckla och tillämpa AI i vården är tillgång till 
stora mängder hälsodata. För närvarande pågår en rad politiska initiativ för att 
stimulera och förenkla användningen av hälsodata, bland annat det EU-gemensamma 
arbetet med förslaget till förordning om ett europeiskt hälsodataområde (EHDS).13 

Även teknik för att göra det enklare att på ett effektivt och säkert sätt kunna dra nytta 
av stora datamängder utvecklas snabbt. En teknik som av många bedöms som särskilt 

 
10 IMY-bloggen: Innovationspilot med decentraliserad AI – nu kör vi! | IMY. 
11 En nationell strategi för life science, N2019/03157. 
12 Nytt arbetssätt testas för att ge innovationsprojekt vägledning om dataskydd | IMY. 
13 https://health.ec.europa.eu/ehealth-digital-health-and-care/european-health-data-space_sv. 

Integritetsskyddsmyndigheten 
 

Diarienummer: IMY-2023-2602 
Datum: 2023-03-15 
 

8(25) 

 

lovande, både inom vården och en rad andra samhällssektorer, är det som kallas 
decentraliserad AI. 

2.1 Kort om decentraliserad AI och projektet 
Decentraliserad AI är ett nytt paradigm inom maskininlärning där flera parter 
gemensamt kan träna en maskininlärningsmodell utan att samla in data centralt för 
träning, vilket är utgångspunkten för centraliserad AI. Den vanligaste formen av 
decentraliserad maskininlärning kallas federerad maskininlärning. AI Sweden ser 
decentraliserad AI som ett av de absoluta framtidsområdena inom AI-utvecklingen. 
Tekniken bedöms bland annat som central för att lösa juridiska och säkerhetsmässiga 
utmaningar inom en rad användningsområden. 

Federerad maskininlärning är en typ av decentraliserad AI som kan användas om flera 
aktörer tillsammans vill utveckla AI för ett gemensamt ändamål, men inte kan eller vill 
utbyta data mellan varandra. Ett skäl att använda federerad maskininlärning kan vara 
att aktörerna var för sig inte har tillräckligt med träningsdata för att kunna träna en 
maskininlärningsmodell till att uppnå en acceptabel prestanda och därför behöver 
samverka för att kunna skapa en effektiv och ändamålsenlig maskininlärningsmodell. 
Vid utveckling av federerad maskininlärning är grundtanken att det inte ska ske någon 
överföring av data, till exempel personuppgifter, mellan aktörerna. 

I projektet Decentralized AI in Health Care - Federerad maskininlärning mellan två 
vårdgivare samarbetar Region Halland och Sahlgrenska Universitetssjukhuset 
(hädanefter benämnda vårdgivarna) med stöd av AI Sweden för att utvärdera 
möjligheterna till att gemensamt träna och utbyta maskininlärningsmodeller. 

Syftet med det specifika projektet är att bättre kunna prediktera återinläggning av 
hjärtsviktspatienter inom 30 dagar från senaste sjukhusvistelsen med hjälp av 
federerad maskininlärning. 

Kort beskrivet innebär tekniken att vårdgivarna tränar varsin lokal 
maskininlärningsmodell med hjälp av patientdata14 som respektive vårdgivare har 
tillgång till i den egna verksamheten. I nästa steg kombineras lärdomarna ihop till en 
gemensam global maskininlärningsmodell, och träningen upprepas därefter på den 
lokala patientdatan. En mer ingående beskrivning av processen finns i avsnitt 4.1 
nedan. 

2.2 De rättsliga frågeställningarna i pilotprojektet 
IMY, Region Halland, Sahlgrenska Universitetssjukhuset och AI Sweden enades om 
att i den regulatoriska testverksamheten fokusera på bedömningen av tre rättsliga 
frågeställningar: 

1.  Finns det rättslig grund för den lokala personuppgiftsbehandlingen? 
2.  Sker det vid den federerade maskininlärningen i det aktuella fallet ett 

utlämnande av personuppgifter mellan vårdgivarna? 

3.  Finns det rättslig grund för utlämnande av personuppgifter mellan 

vårdgivarna? 

I avsnitt 3-5 nedan följer en redogörelse för bedömningen av de tre rättsliga 
frågeställningarna. 

 
14 Med patientdata avses i denna rapport personuppgifter om patienter. 

Integritetsskyddsmyndigheten 
 

Diarienummer: IMY-2023-2602 
Datum: 2023-03-15 
 

9(25) 

 

2.3 Avgränsning i pilotprojektet 
Värt att notera är att det utöver de rättsliga frågeställningarna ovan också finns en rad 
andra juridiska frågor som behöver beaktas för att säkerställa efterlevnaden av 
dataskyddsförordningen och kompletterande nationell rätt, men som inte har 
analyserats inom ramen för detta pilotprojekt. IMY och projektdeltagarna har 
tillsammans valt ut de tre frågeställningarna ovan utifrån att de bedömts ha både stor 
relevans för framdriften i det aktuella projektet, men också vara relevanta för fler 
innovationsaktörer.  

Det är varje personuppgiftsansvarigs skyldighet att se till att dess 
personuppgiftsbehandling är förenlig med dataskyddsförordningen och kompletterande 
nationell rätt. Till de frågor som inte har analyserats i pilotprojektet hör exempelvis 
fördelningen av de inblandade vårdgivarnas roller enligt dataskyddsförordningen. Det 
första steget i dataskyddsarbetet för alla verksamheter som står inför att börja 
behandla personuppgifter är att kartlägga den planerade 
personuppgiftsbehandlingen.15 Det behöver också utredas i ett tidigt skede vem som 
är personuppgiftsansvarig för varje behandling, om det uppkommer ett gemensamt 
personuppgiftsansvar och om någon kan anses vara personuppgiftsbiträde. Därefter 
vidtar arbetet med att bedöma om personuppgiftsbehandlingen är förenlig med de krav 
som ställs i dataskyddsförordningen och kompletterande nationell rätt. 

En utgångspunkt i den regulatoriska testverksamheten har varit att deltagarna i 
egenskap av vårdgivare är personuppgiftsansvariga för respektive lokal behandling av 
patientdata. Det har inte analyserats vilken part som är personuppgiftsansvarig för den 
centrala servern (om personuppgiftsansvaret inte kan anses vara gemensamt). Vidare 
har IMY inte bedömt om det finns rättslig grund för en vårdgivare att behandla 
personuppgifter som härstammar från en annan vårdgivare. 

Andra exempel på frågor som behöver analyseras av de deltagande vårdgivarna, men 
som inte har ingått i pilotprojektet, är hur de registrerades rätt till information ska 
tillgodoses och frågan om kravet på personuppgiftsansvarig att inte hantera fler 
personuppgifter än nödvändigt (principen om uppgiftsminimering). 

 

3.  Finns det rättslig grund för den lokala 

personuppgiftsbehandlingen? 

Den första frågan är om det finns rättslig grund för den personuppgiftsbehandling som 
sker inom ramen för den lokala träningen av maskininlärningsmodellen. I detta steg 
använder alltså Region Halland och Sahlgrenska Universitetssjukhuset enbart 
patientdata som de har tillgång till i den egna verksamheten. Vi har valt att kalla detta 
steg för den lokala personuppgiftsbehandlingen. 

Som nämnts ovan behöver maskininlärningsmodellen tränas på patientdata. 
Respektive vårdgivare avser att träna den lokala modellen med hjälp av patientdata 
som den har tillgång till i den egna verksamheten. Patientdata utgör personuppgifter 
och att träna maskininlärningsmodellen innebär att personuppgifter behandlas. 
Behandling är ett brett begrepp och innefattar i princip allt som kan göras med 

 
15 För mer information om kartläggning av personuppgiftsbehandling, besök IMY:s Innovationsportal – Är det ni tänkt 
göra förenligt med GDPR? (https://www.imy.se/verksamhet/dataskydd/innovationsportalen/ar-det-ni-tankt-gora-ar-
forenligt-med-gdpr/). 

Integritetsskyddsmyndigheten 
 

Diarienummer: IMY-2023-2602 
Datum: 2023-03-15 
 

10(25) 

 

personuppgifter. Till exempel kan man samla in, registrera, lagra, analysera, lämna ut 
eller radera dem.16 

3.1 Rättslig bakgrund 
 

Aktuella bestämmelser17 
 
Dataskyddsförordningen 
Skäl 41 
Artikel 4.7 
Artikel 5.1 a 
Artikel 6.1 e 
Artikel 6.3 
Artikel 9.1 
Artikel 9.2 h 
Artikel 9.3 

Hälso- och sjukvårdslagen 
5 kap. 4 § 

Patientdatalagen 
1 kap. 4 § 
2 kap. 4 § 
2 kap. 5 § 
2 kap. 6 § 
2 kap. 7 a § 

 

3.1.1 Personuppgiftsansvar 

Med personuppgiftsansvarig avses, enligt artikel 4.7 i dataskyddsförordningen, en 
fysisk eller juridisk person, offentlig myndighet, institution eller annat organ som 
ensamt eller tillsammans med andra bestämmer ändamålen och medlen för 
behandlingen av personuppgifter. 

Enligt 2 kap. 6 § patientdatalagen är en vårdgivare personuppgiftsansvarig för den 
behandling av personuppgifter som vårdgivaren utför. 

3.1.2 Laglighet och rättslig grund 

Dataskyddsförordningen är den allmänna rättsliga regleringen vid behandling av 
personuppgifter inom EU. Den gäller även inom hälso- och sjukvården. 

Enligt artikel 5.1 a i dataskyddsförordningen ska personuppgifter behandlas på ett 
lagligt sätt. För att behandlingen ska anses vara laglig krävs att åtminstone ett av 
villkoren i artikel 6.1 är uppfyllt. Den rättsliga grund som är aktuell vid vårdgivares 
behandling av personuppgifter för att utveckla ett AI-verktyg av det slag som här är 

 
16 Jfr artikel 4.2 i dataskyddsförordningen. 
17 I listan anges endast de bestämmelser som diskuteras i förevarande avsnitt. Det finns även andra bestämmelser 
som är tillämpliga på den aktuella personuppgiftsbehandlingen, men som inte har beaktats inom ramen för 
pilotprojektet (se avsnitt 2.3 ovan). Listan ska alltså inte ses som uttömmande. 

Integritetsskyddsmyndigheten 
 

Diarienummer: IMY-2023-2602 
Datum: 2023-03-15 
 

11(25) 

 

aktuellt är, enligt IMY:s bedömning, uppgift av allmänt intresse enligt artikel 6.1 e i 
dataskyddsförordningen. 

För att en behandling av personuppgifter ska vara tillåten enligt artikel 6.1 e i 
dataskyddsförordningen måste den vara nödvändig i förhållande till den rättsliga 
grunden. Nödvändighetskriteriet ska ses mot bakgrund av att undantag och 
begränsningar av skyddet för personuppgifter ska inskränkas till vad som är absolut 
nödvändigt. Samtidigt följer av praxis att behandlingen kan anses nödvändig och 
därmed tillåten enligt artikel 6.1 om den leder till effektivitetsvinster.18 Av praxis följer 
även att kravet på nödvändighet ska prövas tillsammans med principen om 
uppgiftsminimering enligt artikel 5.1 c i dataskyddsförordningen. Där anges att 
personuppgifter som samlas in ska vara adekvata, relevanta och inte för omfattande i 
förhållande till de ändamål för vilka de behandlas. Inom ramen för pilotprojektet har vi 
inte analyserat om de personuppgifter som avses användas för träning av 
maskininlärningsmodellen är förenlig med principen om uppgiftsminimering. 

Vad gäller bland annat den rättsliga grunden uppgift av allmänt intresse, ställer artikel 
6.3 i dataskyddsförordningen krav på att grunden för behandlingen ska regleras i EU-
rätten eller medlemsstaternas nationella rätt. Den rättsliga grunden enligt artikel 6.3 är 
ofta fastställd i till exempel myndigheters instruktioner eller i annan reglering som styr 
verksamheten, till exempel hälso- och sjukvårdslagen och socialtjänstlagen 
(2001:453). På vissa områden kompletteras verksamhetsregleringen av en särskild 
författning som reglerar personuppgiftsbehandlingen, en så kallad registerförfattning. 
Den rättsliga grunden som fastställs i nationell rätt enligt artikel 6.3 omfattar då både 
verksamhetsregleringen och registerförfattningen. För svenskt vidkommande regleras 
grunden för behandling av personuppgifter inom hälso- och sjukvården bland annat i 
hälso- och sjukvårdslagen och patientdatalagen. Hälso- och sjukvårdslagen är en 
verksamhetsreglering och patientdatalagen utgör en registerförfattning. 

En central fråga är de krav som ställs på den lag eller annan författning som reglerar 
den rättsliga grunden. Dataskyddsförordningen ställer nämligen krav på tydlighet, 
precision, förutsebarhet och proportionalitet (artikel 6.3 och skäl 41). Kravet på 
förutsebarhet ska ses från den registrerades – och inte den personuppgiftsansvariges 
– perspektiv (skäl 41). EU-domstolen har i sin praxis ställt höga krav på utformningen 
av de rättsliga grunder som ska ligga till grund för personuppgiftsbehandling.19 

Det måste alltid göras en bedömning av personuppgiftsbehandlingens och 
verksamhetens karaktär för att avgöra hur stor grad av tydlighet och precision som 
krävs. Ett mer kännbart intrång kräver en mer preciserad rättslig grund, medan 
personuppgiftsbehandling med lägre integritetsrisker kan ske med stöd av en mer 
allmänt hållen rättslig grund.20 

 
18 Prop. 2017/18:105 s. 189. 
19 EU-domstolens dom den 24 februari 2022, Valsts ieņēmumu dienests, C-175/20, EU:C:2022:124, punkt 83, där 
EU-domstolen uttalar följande: ”I detta sammanhang ska det dock erinras om att för att uppfylla det 
proportionalitetskrav som föreskrivs i artikel 5.1 c i förordning 2016/679 (se för ett liknande resonemang, dom av den 
22 juni 2021, Latvijas Republikas Saeima (Prickning), C-439/19, EU:C:2021:504, punkt 98 och där angiven 
rättspraxis), måste de föreskrifter som ligger till grund för behandlingen innehålla tydliga och precisa bestämmelser 
som reglerar räckvidden och tillämpningen av den aktuella åtgärden samt ange minimikrav, så att de personer vars 
personuppgifter lämnas ut ges tillräckliga garantier för att uppgifterna på ett effektivt sätt är skyddade mot riskerna för 
missbruk. Dessa föreskrifter måste även vara rättsligt bindande enligt nationell rätt och i synnerhet ange under vilka 
omständigheter och på vilka villkor en åtgärd för behandling av sådana uppgifter får vidtas, vilket säkerställer att 
ingreppet begränsas till vad som är strikt nödvändigt (dom av den 6 oktober 2020, Privacy International, C-623/17, 
EU:C:2020:790, punkt 68 och där angiven rättspraxis).” 
20 Prop. 2017/18:105 s. 51. 

Integritetsskyddsmyndigheten 
 

Diarienummer: IMY-2023-2602 
Datum: 2023-03-15 
 

12(25) 

 

3.1.3 Känsliga personuppgifter 

Av artikel 9.1 i dataskyddsförordningen framgår att behandling av särskilda kategorier 
av personuppgifter (så kallade känsliga personuppgifter) är förbjuden. Känsliga 
personuppgifter är bland annat uppgifter om hälsa. I artikel 9.2 finns undantagen som 
beskriver när känsliga personuppgifter trots allt får behandlas. 

Av artikel 9.2 h framgår att behandling av känsliga personuppgifter får ske om det är 
nödvändigt av skäl som hör samman med bland annat förebyggande och 
tillhandahållande av hälso- och sjukvård. Behandlingen av personuppgifterna måste 
dock ske med stöd av antingen EU-rätten eller medlemsstaternas nationella rätt eller 
enligt avtal med yrkesverksamma på hälsoområdet. Ytterligare en förutsättning är 
att de villkor och skyddsåtgärder som avses i artikel 9.3 är uppfyllda. I denna 
bestämmelse finns krav om tystnadsplikt. Även tystnadsplikten måste vara reglerad 
i EU-rätten eller medlemsstaternas nationella rätt eller i bestämmelser som fastställs 
av nationella behöriga organ. 

Det ovan sagda innebär att såväl den rättsliga grunden uppgift av allmänt intresse som 
behandling av känsliga personuppgifter med stöd av undantaget i artikel 9.2 h behöver 
kompletterande regler. 

3.1.4 Kompletterande regler i patientdatalagen 

Den allmänna regleringen om behandling av personuppgifter i dataskyddsförordningen 
kompletteras på hälso- och sjukvårdsområdet av patientdatalagen (1 kap. 4 § 
patientdatalagen). 

Enligt patientdatalagen får personuppgifter behandlas inom hälso- och sjukvården om 
det behövs för de ändamål som anges i 2 kap. 4 § första stycket. Syftet med 
bestämmelsen är att fastställa de ändamål som tar sikte på den egentliga 
kärnverksamheten inom hälso- och sjukvården.21 Bestämmelsen kompletteras av 
2 kap. 5 § patientdatalagen som tillåter att personuppgifter som behandlas med stöd 
av 2 kap. 4 § också får behandlas för att fullgöra uppgiftslämnande som sker i 
överensstämmelse med lag eller förordning. Vidare framgår av 2 kap. 5 § att 
personuppgifterna får behandlas för andra ändamål än de som anges i 2 kap. 4 §, om 
det är förenligt med den så kallade finalitetsprincipen. Det innebär att personuppgifter 
som redan finns i hälso- och sjukvårdsverksamheten får behandlas för andra ändamål 
än insamlingsändamålen under förutsättning att de nya ändamålen inte är oförenliga 
med de ursprungliga. 

Enligt 2 kap. 4 § första stycket patientdatalagen får personuppgifter behandlas inom 
hälso- och sjukvården om det behövs för 

1.  att fullgöra de skyldigheter som anges i 3 kap. patientdatalagen och upprätta 

annan dokumentation som behövs i och för vården av patienter, 

2.  administration som rör patienter och som syftar till att ge vård i enskilda fall 

eller som annars föranleds av vård i enskilda fall, 

3.  att upprätta annan dokumentation som följer av lag, förordning eller annan 

4.  att systematiskt och fortlöpande utveckla och säkra kvaliteten i 

författning, 

verksamheten, 

 
21 Prop. 2007/08:126 s. 227. 

Integritetsskyddsmyndigheten 
 

Diarienummer: IMY-2023-2602 
Datum: 2023-03-15 
 

13(25) 

 

5.  administration, planering, uppföljning, utvärdering och tillsyn av 

verksamheten, eller 

6.  att framställa statistik om hälso- och sjukvården. 

En av huvudfrågorna i den regulatoriska testverksamheten har varit om utvecklingen 
av ett AI-verktyg för prediktion av återinläggning av hjärtsviktspatienter kan anses 
omfattas av något av de ovannämnda ändamålen. Det ändamål som legat närmast till 
hands är 2 kap. 4 § första stycket 4 patientdatalagen som rör kvalitetsutveckling och 
kvalitetssäkring. 

I förarbetena till patientdatalagen anges att användningen av modern 
informationsteknik förbättrar möjligheterna att bedriva kvalitetssäkringsarbete avsevärt 
samt att kvalitetssäkringsarbete kan ske i många former och med olika metoder. Av 
förarbetena framgår vidare att ändamålsbestämmelsen om kvalitetsutveckling och 
kvalitetssäkring ska läsas tillsammans med reglerna i hälso- och sjukvårdslagen.22 Den 
lagen reglerar hur hälso- och sjukvårdsverksamhet ska organiseras och bedrivas i 
Sverige. Det är framför allt 5 kap. 4 § hälso- och sjukvårdslagen som har en koppling 
till ändamålsbestämmelsen om kvalitetsutveckling och kvalitetssäkring i 
patientdatalagen. I den bestämmelsen föreskrivs en skyldighet för vårdgivare att 
systematiskt och fortlöpande utveckla och säkra kvaliteten i verksamheten. 
Förarbetena till hälso- och sjukvårdslagen ger viss information om vad 
kvalitetsutveckling och kvalitetssäkring innebär, men det finns inte något uttryckligt 
stöd för att utvecklingen av nya metoder för att bedriva vård med hjälp av AI-teknik kan 
anses omfattas. De aktuella förarbetena tar istället främst sikte på olika former av 
tillbud och avvikelser i vården.23 

Vidare har patientdatalagen regler om behandling av känsliga personuppgifter i 
2 kap. 7 a §. Enligt denna bestämmelse får sådana uppgifter behandlas med stöd av 
artikel 9.2 h i dataskyddsförordningen under förutsättning att kravet på tystnadsplikt i 
artikel 9.3 i förordningen är uppfyllt. 

3.2 Dialog med Socialstyrelsen 
Det är Socialstyrelsen som är Sveriges kunskapsmyndighet för vård och omsorg.24 
Socialstyrelsens syn på huruvida utvecklingen av nya AI-verktyg inom hälso- och 
sjukvården skulle kunna utgöra arbete med kvalitetsutveckling och kvalitetssäkring, på 
det sätt som avses i 5 kap. 4 § hälso- och sjukvårdslagen, är därför av betydelse för 
IMY:s bedömning. Av denna anledning har IMY inom ramen för den regulatoriska 
testverksamheten haft dialog med Socialstyrelsen. 

Socialstyrelsen menar att det inte kan uteslutas att ett AI-verktyg, likt det som 
vårdgivarna vill utveckla inom ramen för projektet, kan anses utgöra en del i arbetet 
med kvalitetsutveckling och kvalitetssäkring för det fall att verktyget kan förväntas leda 
till åtgärder för en bättre och säkrare vård. 

Ett centralt argument enligt Socialstyrelsen är att hälso- och sjukvårdslagen är 
teknikneutral och lagstiftningens mål kan uppnås genom olika metoder. Mot bakgrund 
av den snabba utvecklingen inom såväl hälso- och sjukvården som samhället i övrigt 

 
22 Prop. 2007/08:126 s. 57–58 och 228. I förarbetena hänvisas till den tidigare gällande hälso- och sjukvårdslagen 
(1982:763). 
23 Prop. 1995/96:176 s. 53–54. Enligt förarbetena ska vårdgivaren inom hälso- och sjukvården utveckla metoder för 
att noga följa och analysera utvecklingen vad gäller kvalitet och säkerhet. Det gäller till exempel system som synliggör 
förekomsten av risktillbud eller så kallade avvikande händelser (onormala vårdtider, infektioner, komplikationer, 
reoperationer, återintagning etc.) eller som mäter servicegrad, patienttillfredsställelse osv. 
24 Jfr 1 och 4 §§ förordningen (2015:284) med instruktion för Socialstyrelsen. 

Integritetsskyddsmyndigheten 
 

Diarienummer: IMY-2023-2602 
Datum: 2023-03-15 
 

14(25) 

 

skulle det medföra svårigheter om lagstiftningen inte skulle kunna tolkas utifrån den 
värld vi lever i. Av denna anledning finns det alltså enligt Socialstyrelsen utrymme att 
tolka bestämmelsen om kvalitetsutveckling och kvalitetssäkring i hälso- och 
sjukvårdslagen förhållandevis fritt i fråga om de metoder som används för att uppnå 
lagstiftningens mål. 

3.3 IMY:s bedömning 
IMY utgår i det följande från att Region Halland respektive Sahlgrenska 
Universitetssjukhuset är personuppgiftsansvarig vårdgivare enligt 2 kap. 6 § 
patientdatalagen för den egna lokala personuppgiftsbehandlingen. 

Den övergripande frågan i detta avsnitt är om vårdgivarna har rättslig grund för den 
lokala personuppgiftsbehandlingen. Den rättsliga grunden för behandling av 
personuppgifter inom hälso- och sjukvården är fastställd bland annat i hälso- och 
sjukvårdslagen och patientdatalagen. För att behandlingen ska kunna ske med stöd av 
denna rättsliga grund krävs att behandlingen sker för något av de tillåtna ändamål som 
anges i patientdatalagen. Den ändamålsbestämmelse som främst aktualiseras är 
2 kap. 4 § första stycket 4 om kvalitetsutveckling och kvalitetssäkring. 

Vad gäller tolkningen av 2 kap 4 § första stycket 4 patientdatalagen, konstaterar IMY 
att bestämmelsens ordalydelse innebär att de ändamål som är aktuella i 
testverksamheten skulle kunna omfattas av bestämmelsen. Det ligger nära till hands 
att uppfatta ett arbete som syftar till att förbättra möjligheten att förutse återinläggning 
av hjärtsviktspatienter som ett bidrag till kvalitetsutveckling eller kvalitetssäkring av 
vården. 

Det kan vidare konstateras att det i förarbetena till patientdatalagen understryks att 
kvalitetsarbetet kan ske i många former och med olika metoder samt att användningen 
av modern informationsteknik förbättrar möjligheterna att bedriva 
kvalitetssäkringsarbete avsevärt. Enligt IMY ger detta stöd för en dynamisk och 
teknikneutral tolkning av ändamålsbestämmelsen. En sådan tolkning innebär att vad 
som är kvalitetsutveckling och kvalitetssäkring i vården kan förändras över tid bland 
annat med hänsyn till teknikutvecklingen. 

Samtidigt kan konstateras att regleringen om kvalitetsutveckling och kvalitetssäkring i 
patientdatalagen har en nära koppling till 5 kap. 4 § hälso- och sjukvårdslagen. 
Begreppen kan inte ges en vidare innebörd i patientdatalagen än i hälso- och 
sjukvårdslagen. I förarbetena till hälso- och sjukvårdslagen ges en beskrivning av 
kvalitetsarbetet som inte omfattar den typ av verksamhet som är aktuell i 
testverksamheten. Detta kan dock förklaras av att AI-tekniken i mitten av 90-talet, då 
förarbetena skrevs, inte hade nått en sådan utvecklingsgrad att den utgjorde ett 
naturligt inslag i kvalitetsarbetet. Enligt IMY kan beskrivningen i förarbetena snarast 
ses som en lägesbild av hur kvalitetsarbetet avsågs bedrivas vid den tidpunkt då de 
togs fram. Förarbetena utesluter inte, enligt IMY:s bedömning, en dynamisk och 
teknikneutral tolkning av vad som ingår i kvalitetsarbetet. Genom dialogen med 
Socialstyrelsen, som är kunskapsmyndighet för vård och omsorg, har också 
framkommit att Socialstyrelsen förordar en sådan tolkning. 

IMY konstaterar mot den bakgrunden att det finns mycket som talar för att den 
tillämpning av AI-teknik som är aktuell i den regulatoriska testverksamheten kan anses 
som kvalitetsarbete enligt 2 kap. 4 § första stycket 4 patientdatalagen och 5 kap. 4 § 
hälso- och sjukvårdslagen. Det framstår vidare som att den lokala 
personuppgiftsbehandlingen uppfyller kravet på nödvändighet, eftersom den är central 

Integritetsskyddsmyndigheten 
 

Diarienummer: IMY-2023-2602 
Datum: 2023-03-15 
 

15(25) 

 

för att ta fram ett fungerade AI-verktyg som förbättrar vårdkvaliteten för 
hjärtsviktspatienter. 

Enligt 2 kap. 7 a § patientdatalagen får känsliga personuppgifter behandlas med stöd 
av artikel 9.2 h i dataskyddsförordning under förutsättning att kravet på tystnadsplikt i 
artikel 9.3 är uppfyllt. Enligt artikel 9.2 h får känsliga personuppgifter behandlas om det 
är nödvändigt av skäl som hör samman med bland annat förebyggande, eller 
tillhandahållande av, hälso- och sjukvård. För att på sikt kunna ta fram ett fungerade 
AI-verktyg som kan hjälpa hälso- och sjukvården att bättre prediktera risken för 
återinläggning av hjärtsviktspatienter är det enligt vårdgivarna nödvändigt att träna den 
aktuella maskininlärningsmodellen på patientdata. Patientdata utgör uppgifter om 
hälsa, vilket betraktas som känsliga personuppgifter enligt artikel 9.1 i 
dataskyddförordningen. Bestämmelser om tystnadsplikt för personer verksamma inom 
hälso- och sjukvården i Sverige finns i bland annat 25 kap. offentlighets- och 
sekretesslagen. Det finns således en tystnadsplikt som regleras i nationell rätt på det 
sätt som krävs enligt artikel 9.3 i dataskyddsförordningen. Detta innebär att 
vårdgivarna får behandla känsliga personuppgifter enligt 2 kap. 7 a § patientdatalagen 
inom ramen för den lokala personuppgiftsbehandlingen, i den utsträckning 
behandlingen är nödvändig för att bedriva kvalitetsarbete enligt 2 kap. 4 § första 
stycket 4 patientdatalagen. 

Den rättsliga grund som fastställs i nationell rätt – i det här fallet främst hälso- och 
sjukvårdslagen och patientdatalagen – måste enligt artikel 6.3 och skäl 41 i 
dataskyddsförordningen uppfylla kraven på tydlighet, precision, förutsebarhet och 
proportionalitet. Dessa krav ska bedömas i förhållande till den behandling som är 
aktuell, bland annat utifrån hur integritetskänslig behandlingen är och vilka 
skyddsåtgärder som föreskrivs i den rättsliga grunden i nationell rätt. IMY konstaterar 
att det visserligen är fråga om behandling av känsliga personuppgifter, men att bland 
annat de skyddsåtgärder som föreskrivs i patientdatalagen och det starka 
allmänintresset kan tala för att nämnda krav är uppfyllda. 

Mot den bakgrunden är IMY:s samlade bedömning att det framstår som att det finns 
rättslig grund för den lokala personuppgiftsbehandlingen för Region Halland respektive 
Sahlgrenska Universitetssjukhuset. 

 

4.  Sker det vid den federerade maskininlärningen i det 

aktuella fallet ett utlämnande av personuppgifter 
mellan vårdgivarna? 

En i pilotprojektet central fråga är om vårdgivarna genom den federerade 
maskininlärningen ges tillgång till varandras patientuppgifter. Inte minst eftersom 
avsikten med den federerade maskininlärningen varit att undvika det. Frågan är av 
särskild betydelse då ett sådant utlämnande av personuppgifter, i likhet med all annan 
personuppgiftsbehandling, måste vara förenlig med tillämpliga dataskyddsregler (se 
mer i avsnitt 5 nedan). 

För att kunna bedöma om det kan komma att ske ett utlämnande av personuppgifter 
mellan vårdgivarna har en fördjupad analys av hur tekniken fungerar i det aktuella 
fallet varit nödvändig. 

Integritetsskyddsmyndigheten 
 

Diarienummer: IMY-2023-2602 
Datum: 2023-03-15 
 

16(25) 

 

Det är tydligt för IMY att vårdgivarna inte har någon önskan om att ge varandra tillgång 
till sina respektive personuppgifter. Att undvika detta har tvärtom varit ett bärande skäl 
till att välja en federerad maskininlärningsmodell. Frågan är dock om det finns en risk 
för att personuppgifter ändå kan komma att utlämnas. Nedan följer en beskrivning av 
den federerade maskininlärningsmodellen i det aktuella fallet, följt av en beskrivning av 
de risker som visat sig aktuella. 

4.1 Beskrivning av tekniken i det aktuella projektet 
 
För att tillsammans kunna utveckla AI genom federerad maskininlärning behövs lokala 
data (innefattande personuppgifter) från båda vårdgivarna samt ett gemensamt val av 
maskininlärningsalgoritm och arkitektur för maskininlärningsmodellen. Region Halland 
och Sahlgrenska Universitetssjukhuset har tillsammans satt upp nedan beskrivna 
lösning för att prova den i praktiken. Under projektet används dock inte riktiga 
personuppgifter. 

Vårdgivarna tränar först varsin maskininlärningsmodell lokalt med egna lokala 
träningsdata, dvs. data som ska användas inom ramen för maskininlärningen. Hur 
maskininlärningsmodellen är uppbyggd, dvs. dess arkitektur och konfiguration kommer 
vårdgivarna överens om gemensamt på förhand innan träningen av de respektive 
modellerna påbörjas. 

Vårdgivarnas uppsättning av lokala träningsdata är indelad i olika kategorier (variabler) 
av personuppgifter om hjärtsviktspatienter från den egna regionen, till exempel kön, 
ålder och vistelsetid. Vårdgivarna bestämmer gemensamt vilka kategorier som ska 
ingå i träningsdatan. I träningsdatan utgör personuppgifterna själva värdena i 
variablerna, till exempel kvinna, 68 år, 3 dagar. Information från en sjukhusvistelse från 
en hjärtsviktspatient består av ett antal variabelvärden, dvs. personuppgifter, där vart 
och ett utgör en så kallad datapunkt. Dessa datapunkter, tillsammans med svaret om 
patienten faktiskt hade en återinläggning inom 30 dagar eller inte, utgör träningsdatan. 
Träningsdatan matas under träningen in i maskininlärningsmodellen upprepade 
gånger (iterationer) för att modellen ska lära sig från dessa exempel. Under varje 
iteration får maskininlärningsmodellen tränas på varje datapunkt i träningsdatan en 
gång. 

Från maskininlärningsmodellen kommer ett resultat, ett tal mellan 0 till 1, som ger 
värdefull information avseende ändamålet med den aktuella federerade 
maskininlärningen, nämligen prediktion av återinläggning inom 30 dagar för 
hjärtsviktspatienter. Talet mellan 0 och 1 visar på sannolikheten för en 
hjärtsviktspatient att bli återinlagd inom 30 dagar efter en vistelse på sjukhuset. I detta 
sammanhang är 0 lika med 0 procents sannolikhet att patienten kommer att bli 
återinlagd och 1 är lika med 100 procents sannolikhet att patienten kommer att bli 
återinlagd. 

För att prediktionen ska bli bättre uppdateras modellen efter varje iteration. Detta sker 
genom att modellens så kallade vikter uppdateras. Vikterna beräknas fram med den 
lokala träningsdatan (som innehåller personuppgifter) genom en teknik som kallas för 
backpropagation. Från första början är siffran i vikterna slumpmässigt utvald. 

Antalet iterationer övervakas och regleras för att förhindra det som kallas överträning. 
Överträning riskerar nämligen att modellen blir alltför specialiserad på den lokala 
träningsdatan. Om modellen har övertränats kommer den att ge ett bra resultat på 

Integritetsskyddsmyndigheten 
 

Diarienummer: IMY-2023-2602 
Datum: 2023-03-15 
 

17(25) 

 

träningsdatan, men däremot vara dålig på att generalisera till annan data som 
modellen inte har tränats på. 

Tanken är att enbart lärdomarna av träningen delas med den andra parten. Det sker 
när de lokala modellerna har genomfört det antal iterationer som bestämts på förhand, 
genom att modellernas vikter skickas till en central server där de kombineras i en så 
kallad global maskininlärningsmodell. Den globala modellens vikter skickas sedan 
tillbaka till vårdgivarnas lokala noder, där de lokala modellerna tränas. Båda 
vårdgivarna har nu en varsin kopia av den globala modellen med uppdaterade vikter. 
Vikterna justeras igen utifrån den lokala datan och efter ett antal iterationer så skickas 
de nya vikterna från de lokala modellerna till den centrala servern. Denna process 
repeteras därefter fram till dess att modellen bedöms vara färdigtränad, dvs. har 
genomfört det antal iterationer som man har kommit överens om på förhand. 

 

Sammanfattningsvis sker alltså den ovan beskrivna träningen i följande steg. 

 

1.  Vårdgivarna kommer överens om maskininlärningsmodellens arkitektur och 

konfiguration. 

2.  Vårdgivarna kommer överens om de variabler, dvs. vilka kategorier av 

personuppgifter från lokala data, vars variabelvärden ska matas in i 
modellerna. 

3.  Ett antal vikter som består av siffror (slumpmässiga första omgången) läggs 

till vid varje variabel. 
4. 
Iterationerna körs på lokal nivå. Efter varje iteration uppdateras vikterna. 
5.  Båda vårdgivarna skickar sina uppdaterade vikter till en central server där 

vikterna kombineras i en global modell. 

6.  De kombinerade vikterna, som är det sammanvägda resultatet av de båda 

vårdgivarnas lokala vikter, skickas sedan tillbaka till respektive part. 

7.  Den lokala modellens vikter uppdateras nu med den globala modellens 

uppsättning av vikter. 

Steg 4–7 upprepas till dess att maskininlärningsmodellen bedöms vara färdigtränad, 
dvs. när det antal iterationer som vårdgivarna kommit överens om på förhand har 
körts. 

4.2 Två typer av möjliga attacker 
Som beskrivits ovan beräknas vikterna fram med hjälp av lokala data, som innehåller 
personuppgifter, genom en teknik som kallas för backpropagation. Vårdgivarna har 
beskrivit för IMY att det vid den här konfigurationen av federerad maskininlärning kan 

Integritetsskyddsmyndigheten 
 

Diarienummer: IMY-2023-2602 
Datum: 2023-03-15 
 

18(25) 

 

finnas en risk att den lokala modellen, genom träningen, ”minns” de personuppgifter 
som ingått i den lokala träningsdatan. Därmed finns här en risk för att personuppgifter 
överförs till den centrala servern med hjälp av de lokala vikterna genom den tidigare 
beskrivna processen. Under projektets gång har det identifierats risker som skulle 
kunna möjliggöra att en av vårdgivarna, via maskininlärningsmodellen, bereder sig 
tillgång till den andra partens träningsdata. Det finns primärt två typer av 
attackmetoder som möjliggör detta, nämligen Membership Inference Attack och Model 
Inversion Attack vilka förklaras närmare nedan. 

Grundläggande förutsättningar för att lyckas genomföra någon av dessa attacker i det 
aktuella fallet är att en part har tillgång till a) den tränade globala modellen och b) sin 
egna lokala träningsdata. 

Vårdgivarna bedömer att det också behövs specialistkunskap i federerad 
maskininlärning, ett uppsåt och ett par veckors arbete för att använda metoderna och 
eventuellt lyckas. Det skulle då enligt vårdgivarna vara relativt omständligt, men i vissa 
fall möjligt, för någon av parterna att räkna fram de personuppgifter som den andra 
parten har använt i träningen av sin lokala modell. 

Membership Inference Attack 

Metoden syftar till att ta reda på om en viss datapunkt har ingått i träningsdatan eller 
inte. Det innebär att den attackerande parten till exempel kan ta reda på om personer 
med vissa variabelvärden (till exempel kvinna, 67 år, blodgrupp AB) har hjärtsvikt (och 
vilka som troligen inte har det) och därmed ingått i träningsdatan eller inte hos den 
andra parten. 

För att kunna utföra denna typ av attack krävs tillgång till en hypotetisk datapunkt, 
vilket kan beskrivas som ett antagande eller förslag om en datapunkt med specifika 
variabelvärden som ska ”testas” om dessa tillhört träningsdatamängden eller inte. 
Detta kan båda vårdgivarna få fram från sitt egna träningsdata. Vidare behövs tillgång 
till den tränade globala modellen samt den egna träningsdatan, vilket båda 
vårdgivarna också har. För att utföra attacken krävs även att fördelningen av de 
hjärtsviktspatienter som ingår i träningsmängden från båda vårdgivarna har en 
någorlunda lika fördelning, dvs. delvis överlappar varandra. Till exempel behöver ålder 
och längd på vistelsetid vara någorlunda lika hos patienter från båda vårdgivarna. 

För att genomföra en Membership Inference Attack börjar den attackerande parten 
med att undersöka vilka resultat som den globala maskininlärningsmodellen ger 
genom följande process. 

•  Datapunkter från den egna lokala träningsdatan (avseende riktiga 

hjärtsviktspatienter) och påhittade datapunkter som inte finns i träningsdatan 
matas in i den uppdaterade globala modellen för att få ut observationer som 
kopplar ihop datapunkter med sannolikheten för återinläggning. 

•  Med hjälp av information om dessa sannolikheter och kunskap om vilka 

datapunkter som matats in i den globala modellen, tränar den attackerande 
parten en så kallad skuggmodell (ytterligare en maskininlärningsmodell). 
Denna skuggmodell matas alltså i sin tur med samma datapunkter som 
tidigare för att modellen ska lära sig om en viss datapunkt tillhör träningsdatan 
eller inte. 

•  Därefter återanvänds skuggmodellen genom att matas med datapunkter från 

den egna träningsdatan och även närliggande datapunkter utanför 
träningsdatan för att uppskatta en sannolikhet om vilka andra datapunkter 
(dvs. uppgifter från hjärtsviktspatienter) som tillhör datamängden från båda 

Integritetsskyddsmyndigheten 
 

Diarienummer: IMY-2023-2602 
Datum: 2023-03-15 
 

19(25) 

 

parterna. Vid det här skedet har den attackerande parten fått tillgång till 
personuppgifter om attacken lyckats (eftersom den andra partens 
träningsdata är personuppgifter). 

•  Genom att därefter utesluta datapunkterna från sin egna lokala träningsdata, 
kan man anta att resterande datapunkter (dvs. personuppgifter) förmodligen 
tillhör den andra partens träningsdata. Således kan man räkna ut vilka 
personuppgifter som härstammar från den andra parten. 
 

Model Inversion Attack 

Den andra metoden benämns Model Inversion Attack och syftar till att återskapa 
variabelvärdena i datapunkter från träningsdata. 

Som beskrivits ovan innehåller den lokala träningsdatan personuppgifter. Genom en 
Model Inversion Attack finns en teoretisk möjlighet att i olika grad återskapa alla 
variabelvärden. Precis som vid en Membership Inference Attack är det en förutsättning 
att den attackerande parten har tillgång till a) den tränade globala modellen och b) sin 
egna lokala träningsdata – vilket båda vårdgivarna i detta projekt har. 

I korthet går attacken till på följande vis: 

1.  Den attackerande parten börjar med att välja ut en slumpmässig datapunkt 

utifrån vissa kriterier. 

2.  Den slumpmässiga datapunkten matas in i den globala modellen som 
genererar ett resultat mellan 0 och 1 där siffran 0 innebär 0 procents 
sannolikhet för återinläggning och siffran 1 innebär 100 procents sannolikhet 
för återinläggning. 

3.  Därefter ändrar man successivt variabelvärdena i datapunkten så att 

resultatet från den globala modellen börjar närma sig 1 (dvs. 100 procents 
sannolikhet för återinläggning). Om man får ut ett tal som är nära 1 från 
modellens resultat ingår datapunkten sannolikt i träningsdatan. 

4.  Den attackerande parten upprepar steg 2–3 tills resultatet blir 1 eller strax 

därunder. På så sätt går det att fastställa att en viss datapunkt sannolikt har 
ingått i träningsdatan. 
 

Vid en Model Inversion Attack skulle man något förenklat kunna säga att den 
attackerande parten vänder på maskininlärningsmodellen. Genom att använda sig av 
modellens slutresultat beräknar man alltså fram de variabelvärden som från början har 
matats in i maskinlärningsmodellen. 

Genom att utesluta den egna träningsdatan kan man få fram de personuppgifter som 
finns i den andra partens träningsdata. 

4.3 IMY:s bedömning 
IMY bedömer att det, under de förutsättningar som funnits i det aktuella projektet, finns 
en risk för att de lokala vikterna ”minns” personuppgifter och att personuppgifter 
därmed lämnas ut till den andra vårdgivaren genom ovan beskrivna process. Detta 
kan ske genom de två beskrivna attackmetoderna. Även om det är omständligt kan det 
i det aktuella fallet göra det möjligt för en attackerande part att få fram personuppgifter 
från den andra parten. 

Sammanfattningsvis kan det enligt IMY inte uteslutas att den federerade 
maskininlärningen i det aktuella fallet innebär att vårdgivarna ges tillgång till varandras 
personuppgifter. Detta utlämnande av patientuppgifter utgör en 
personuppgiftsbehandling som, för att vara tillåten, måste ha stöd i 

Integritetsskyddsmyndigheten 
 

Diarienummer: IMY-2023-2602 
Datum: 2023-03-15 
 

20(25) 

 

dataskyddsförordningen samt kompletterande nationell rätt. Läs mer om den 
bedömningen i avsnitt 5 nedan. 

4.4 Möjliga spår att undersöka vidare i utvecklingen av federerad 
maskininlärning 

Pilotprojektet har visat att användningen av federerad maskininlärning under de 
förutsättningar som varit aktuella i projektet Decentralized AI in Health Care - 
Federerad inlärning mellan två vårdgivare riskerar att innebära att parterna ges tillgång 
till varandras personuppgifter. Detta innebär inte att samma slutsats är giltig för alla 
former av federerad maskininlärning. 

Det finns flera områden som kan vara relevanta att utveckla vidare i syfte att höja 
integritetsskyddet vid användning av federerad maskininlärning. Bland annat kan 
nämnas följande faktorer, som dock inte undersökts närmare inom ramen för 
pilotprojektet. 

•  Utveckling av tekniken i en riktning som påverkar vikternas förmåga att lagra 
personuppgifter, till exempel genom att begränsa modellens komplexitet och 
träning för att minska risken för så kallad överträning. 

•  Utveckling av medel för att motverka användning av attacker eller andra 
metoder som möjliggör att personuppgifter kan återskapas från modellen. 

•  Riskreduktion genom säkerhetsåtgärder. 
•  Användning av metoder för att anonymisera personuppgifter genom 

utveckling av teknik som exempelvis differential privacy (en teknik som i 
korthet går ut på att man lägger på ett så kallat ”brus” på data för att minska 
risken att personuppgifter kan återidentifieras). 
 
 

5.  Finns det rättslig grund för utlämnande av 

personuppgifter mellan vårdgivarna? 

Som konstaterats kan båda vårdgivarna anses komma att lämna ut personuppgifter till 
varandra i samband med att vikterna överförs mellan dem genom den iterativa process 
som beskrivs i avsnitt 4 ovan. Att lämna ut personuppgifter till en annan 
personuppgiftsansvarig utgör en personuppgiftsbehandling. Varje 
personuppgiftsbehandling måste kunna stödjas på en rättslig grund för att vara laglig. 
Frågan som vi fokuserar på i detta avsnitt är därför om det finns någon rättslig grund 
som kan ge stöd för utlämnande av personuppgifter mellan vårdgivarna. 

 

 

 

 

 

 

Integritetsskyddsmyndigheten 
 

Diarienummer: IMY-2023-2602 
Datum: 2023-03-15 
 

21(25) 

 

5.1 Rättslig bakgrund 
 

Aktuella bestämmelser25 

Dataskyddsförordningen 
Artikel 6.1 e 
Artikel 6.3 
Artikel 9.2 h 

Patientdatalagen 
2 kap. 4 § 
2 kap. 5 § 

Offentlighets- och sekretesslagen 
6 kap. 5 § 
10 kap. 28 § 
25 kap. 1 § 

 

Bedömningen av om utlämnande av personuppgifter mellan vårdgivarna kan vara 
laglig ska göras på motsvarande sätt som för den lokala personuppgiftsbehandlingen 
enligt avsnitt 3 ovan. Sammanfattningsvis behöver följande överväganden göras. 

Som tidigare nämnts utgör patientdata personuppgifter. För att få behandla 
personuppgifter krävs bland annat att behandlingen kan stödjas på någon av de 
rättsliga grunderna i artikel 6.1 i dataskyddsförordningen. Enligt IMY:s bedömning kan 
det utlämnande av personuppgifter som skulle ske mellan vårdgivarna i samband med 
att de tränar den aktuella maskininlärningsmodellen utgöra en uppgift av allmänt 
intresse enligt artikel 6.1 e i dataskyddsförordningen. Enligt artikel 6.3 i förordningen 
krävs att grunden för behandlingen fastställs i EU-rätten eller i medlemsstaternas 
nationella rätt. På hälso- och sjukvårdsområdet har så skett i Sverige i bland annat 
hälso- och sjukvårdslagen och patientdatalagen. 

Eftersom patientdata utgör känsliga personuppgifter och därför är förbjuden att 
behandla enligt huvudregeln, behöver något av undantagen i artikel 9.2 i 
dataskyddsförordningen vara tillämpligt. Som redovisats i avsnitt 3 ovan kan, enligt 
IMY:s bedömning, undantaget i artikel 9.2 h i förordningen vara aktuellt i detta 
sammanhang. 

5.2 IMY:s bedömning 
Enligt 2 kap. 4 § första stycket patientdatalagen får personuppgifter behandlas inom 
hälso- och sjukvården förutsatt att det sker för något av de tillåtna ändamålen i 
lagrummet. 

 
25 I listan anges endast de bestämmelser som diskuteras i förevarande avsnitt. Det finns även andra bestämmelser 
som är tillämpliga på den aktuella personuppgiftsbehandlingen. Vidare finns det bestämmelser som reglerar hur 
patientdata får lämnas ut (se till exempel 5 kap. 6 § patientdatalagen och Socialstyrelsens föreskrifter och allmänna 
råd om journalföring och behandling av personuppgifter i hälso- och sjukvården [HSLF-FS 2016:40]). Som nämns i 
avsnitt 2.3 ovan har vi inom ramen för detta pilotprojekt inte granskat samtliga rättsliga frågeställningar som skulle 
kunna aktualiseras, till exempel om ett gemensamt personuppgiftsansvar skulle kunna finnas för den 
personuppgiftsbehandling som sker i den centrala servern. Listan ska alltså inte ses som uttömmande. 

Integritetsskyddsmyndigheten 
 

Diarienummer: IMY-2023-2602 
Datum: 2023-03-15 
 

22(25) 

 

I avsnitt 3 ovan har konstaterats att den lokala behandlingen kan omfattas av 
2 kap. 4 § första stycket 4 patientdatalagen om kvalitetsutveckling och kvalitetssäkring. 
Denna punkt föreskriver att personuppgifter får behandlas för ”att systematiskt och 
fortlöpande utveckla och säkra kvaliteten i verksamheten”. 

Begreppet verksamhet avser enligt IMY:s bedömning den personuppgiftsansvariges 
egen verksamhet. Det skulle kunna hävdas att utlämnande av uppgifter mellan 
vårdgivarna behövs för den egna verksamheten. Att maskininlärningsmodellen kan 
tränas på personuppgifter som härstammar från den andra vårdgivaren är nämligen en 
förutsättning för att modellen ska kunna bli tillräckligt effektiv, dvs. uppnå en tillräckligt 
hög prestanda. Det är dock osäkert om ändamålsbestämmelsen i patientdatalagen 
kan tolkas så att den möjliggör även utlämnanden som är till nytta för den egna 
verksamheten. Detta särskilt som det i 2 kap. 5 § patientdatalagen finns särskild 
reglering om utlämnande av personuppgifter som behandlas med stöd av 2 kap. 4 §. 

Av 2 kap. 5 § patientdatalagen framgår att personuppgifter som behandlas med stöd 
av något av ändamålen i 2 kap 4 § patientdatalagen också får behandlas för att 
fullgöra uppgiftslämnande som sker i överensstämmelse med lag eller förordning. Av 
förarbetena framgår att bestämmelsen bland annat möjliggör sådant utlämnande som 
sker med stöd av bland annat 6 kap. 5 § och 10 kap. 28 § offentlighets- och 
sekretesslagen.26 Enligt den förstnämnda bestämmelsen ska en myndighet på 
begäran av en annan myndighet lämna ut uppgifter som den förfogar över, förutsatt att 
uppgiften inte är sekretessbelagd. Det innebär att om Region Halland och Sahlgrenska 
Universitetssjukhuset, som båda är myndigheter, skulle begära ut patientdata från 
varandra med stöd av 6 kap. 5 § offentlighets- och sekretesslagen skulle detta 
eventuellt kunna vara möjligt under förutsättning att uppgifterna inte är 
sekretessbelagda. Generellt sett är dock patientdata inom hälso- och sjukvården 
sekretessbelagda uppgifter enligt 25 kap. 1 § offentlighets- och sekretesslagen. Att 
bryta sekretessen kräver stöd i lag eller annan författning. 

IMY gör inom ramen för denna regulatoriska testverksamhet inte någon bedömning av 
om någon sekretessbrytande bestämmelse skulle kunna vara tillämplig i detta 
avseende. Vidare har IMY inte bedömt om det skulle kunna finnas rättslig grund för en 
vårdgivare att behandla personuppgifter från en annan vårdgivare, dvs. om Region 
Halland skulle kunna ha rättslig grund att behandla personuppgifter som kommer från 
Sahlgrenska Universitetssjukhuset och vice versa. 

 

6.  Reflektioner om att tillämpa dataskyddsregelverket på AI 

och annan ny teknik 

Utifrån arbetet i pilotprojektet går det att göra några generella reflektioner om att 
praktiskt arbeta med innovation, AI och annan ny teknik och samtidigt säkerställa ett 
gott dataskydd. Dessa reflektioner bedöms som relevanta även när 
innovationsprocessen sker inom en och samma verksamhet. 

•  Ett tvärfunktionellt arbete, där juridisk och teknisk kompetens har ett nära 

samarbete med företrädare för kärnverksamheten, är helt avgörande för 
framgång. 

 
26 Prop. 2007/08:126 s. 229. Hänvisningarna i propositionen avser den tidigare gällande sekretesslagen (1980:100). 

Integritetsskyddsmyndigheten 
 

Diarienummer: IMY-2023-2602 
Datum: 2023-03-15 
 

23(25) 

 

•  En förhållandevis djup förståelse för tekniken är nödvändig för att kunna 

göra relevanta rättsliga bedömningar. Att juristerna tidigt i processen 
uppnår förståelse för hur den aktuella AI-tekniken är uppbyggd är ofta 
nödvändigt för att till exempel kunna bedöma grundläggande 
dataskyddsfrågor som när och för vilka syften personuppgifter behandlas. 
•  Precis som teknikerna behöver utbilda juristerna i hur tekniken fungerar, 

behöver juristerna ha god pedagogisk förmåga att förklara 
dataskyddsregelverket och hur det är uppbyggt. För att kunna bygga in ett 
gott dataskydd kan de som utvecklar tekniken till exempel behöva ha 
förståelse för dataskyddsregelverkets grundläggande principer, att varje 
personuppgiftsbehandling behöver stödjas på en rättslig grund etc. En skicklig 
dataskyddsjurist behöver därför utveckla god pedagogisk förmåga. 

•  Utöver att jurister behöver förstå tekniken och teknikerna förstå juridiken 

behövs strukturer och verktyg för att säkerställa en gemensam förståelse 
i arbetsgruppen. Enkla men konkreta metoder kan vara att till exempel 
gemensamt identifiera och definiera nyckelbegrepp i en ordlista, att avsluta 
möten med att sammanfatta, att föra gemensamma minnesanteckningar och 
att vara noga med att ge tid för kontrollfrågor. 

•  De övergripande rättsliga frågeställningarna kan sannolikt identifieras när 

arbetet inleds. En central del av det juridiska arbetet är dock att löpande gå 
tillbaka till, och vid behov justera, de rättsliga frågeställningarna som 
behöver utredas. Är frågorna som inledningsvis ställdes fortfarande 
relevanta? Vilka artiklar i dataskyddsförordningen kan vara tillämpliga? Finns 
kompletterande lagstiftning som behöver beaktas? 

•  Det kan också vara en god idé att löpande i processen överväga om det 

finns fler, interna eller externa, intressenter som behöver involveras. Det 
kan handla om andra expertmyndigheter, men även interna funktioner för till 
exempel arkiv, inköp, upphandling eller säkerhet. Det kan också vara relevant 
att hämta in stöd, vägledning eller inspiration från experter inom till exempel 
ett visst teknikområde. 
 

7.  Reflektioner om regulatorisk testverksamhet som 

arbetssätt 

När IMY inledde arbetet med att ge stöd och vägledning till innovationsaktörer 
genomfördes en kartläggning för att förstå hur behoven såg ut.27 I kartläggningen 
kunde vi konstatera bland annat att: 

•  Datadelning är den fråga som uppfattas medföra flest legala utmaningar för 

innovationsaktörer. Särskilt komplicerat uppfattas datadelning av aktörer inom 
hälso- och sjukvården, som ofta hanterar känsliga personuppgifter vilka 
omfattas av stark sekretess. 

•  Det finns en stor efterfrågan på vägledning och rättsliga ställningstaganden 

från IMY. Många privata och offentliga verksamheter som arbetar med 
innovation vill se att IMY blir bättre på att förstå specifika teknikområden. 
•  Många önskar sig praktiskt stöd i innovationsprocessen genom fördjupad 

dialog och möjlighet att diskutera faktiska praktikfall med IMY. 

 
27 Delredovisning av uppdrag om kunskapshöjande insatser till innovationssystemet om integritets- och 
dataskyddsfrågor (imy.se). 

Integritetsskyddsmyndigheten 
 

Diarienummer: IMY-2023-2602 
Datum: 2023-03-15 
 

24(25) 

 

När vi nu genomfört IMY:s första pilotprojekt med regulatorisk testverksamhet är den 
övergripande slutsatsen att arbetssättet skapar nytta och lärande både för de aktuella 
verksamheterna och för tillsynsmyndigheten. 

Både IMY och de deltagande parterna har upplevt dialogformatet som värdeskapande. 
Arbetet i pilotprojektet har präglats av ett utforskande och prestigelöst klimat som lagt 
en god grund för ömsesidigt lärande. IMY:s bedömning är att regulatorisk 
testverksamhet skapar nytta för innovatörer, för myndigheter, som tolkar och tillämpar 
regelverk, och för samhället i stort. 

För innovatörer är nyttan att de får bättre, mer och tidig vägledning och stöd kring hur 
regelverket bör tolkas och tillämpas. Tid kan sparas och risker reduceras, vilket 
innebär att verksamheterna snabbare och på ett säkrare sätt kan dra nytta av AI och 
annan modern teknik. Genom att resonemang och bedömningar dokumenteras och 
delas kan också fler än de som ingår i den regulatoriska testverksamheten få 
vägledning och dra nytta av lärdomarna från arbetet. 

Region Halland, Sahlgrenska Universitetssjukhuset och AI Sweden uppger att de 
upplevt pilotprojektet som mycket positivt. De har fått värdefull vägledning, både 
genom de frågor som IMY ställt och de bedömningar som gjorts. Även om 
bedömningarna inte ger några slutliga svar uppger de att de fått en fördjupad 
förståelse som är användbar i deras fortsatta arbete med att utveckla användningen av 
AI inom hälso- och sjukvården. 

För myndigheten är det stora mervärdet en ökad kunskap om och förståelse för 
innovativ teknik och de rättsliga frågor och utmaningar som uppstår i tillämpningen av 
tekniken. 

Pilotprojektet har bidragit till stort lärande för IMY och gett en fördjupad förståelse för 
AI i allmänhet och federerad maskininlärning i synnerhet. Det har också gett viktiga 
insikter om hur vi som tillsynsmyndighet kan utveckla vårt arbete med att ge 
användbar vägledning och stöd till innovationsaktörer. 

På samhällsnivå bedöms regulatorisk testverksamhet vara ett konkret sätt att främja 
innovation och utveckling av ny teknik och samtidigt bidra till att säkerställa dataskydd 
och informationssäkerhet. Arbetssättet är inte ensamt lösningen, men kan vara en 
pusselbit för att öka takten i Sveriges konkurrenskraft och digitala omställning och 
bidra till hållbara tekniklösningar som medborgarna kan känna tillit till. 

Regulatorisk testverksamhet skulle också kunna leda till att behov av att ändra 
regleringen uppmärksammas. Tillsynsmyndigheten skulle i sådana fall kunna 
återkoppla detta till lagstiftaren.  

En risk som IMY identifierat med begreppet regulatorisk testverksamhet är att det från 
vissa verksamheter kan finnas missuppfattningar eller orealistiska förväntningar kring 
vad arbetssättet innebär. Så har inte varit fallet i pilotprojektet, men i dialog med andra 
innovationsaktörer har vi ibland stött på den felaktiga bilden att regulatorisk 
testverksamhet på dataskyddsområdet innebär dispens från gällande regler. 

Det kan också finnas en risk att verksamheter som ansöker till den regulatoriska 
testverksamheten har en förväntan om att fördjupad vägledning alltid kommer 
resultera i att den önskade personuppgiftsbehandlingen, på något sätt, kan 
genomföras. Erfarenheterna från de europeiska dataskyddsmyndigheter som drivit sin 

Integritetsskyddsmyndigheten 
 

Diarienummer: IMY-2023-2602 
Datum: 2023-03-15 
 

25(25) 

 

regulatoriska testverksamhet en längre tid är dock att bedömningen i vissa fall kan 
utmynna i att det saknas rättsligt stöd för den tänkta personuppgiftsbehandlingen. 

För IMY:s vidkommande, och andra myndigheter som överväger att starta ett arbete 
med regulatorisk testverksamhet, blir därmed en viktig uppgift att tydligt kommunicera 
vad arbetssättet innebär och vad deltagarna kan förvänta sig. 

Sammanfattningsvis är IMY:s erfarenheter av pilotprojektet positiva, och vi har för 
avsikt att under 2023 genomföra ytterligare ett pilotprojekt. 

Värt att notera är att arbetssättet är resursintensivt och förutsätter att både 
tillsynsmyndigheten och de verksamheter som ingår i den regulatoriska 
testverksamheten kan avsätta de resurser som krävs. I det budgetunderlag IMY 
lämnat till regeringen i mars 2023 har vi därför yrkat om en förstärkning av 
myndighetens anslag för att under 2024–2026 kunna skala upp arbetet med 
regulatorisk testverksamhet och göra det möjligt för fler privata och offentliga 
verksamheter att få den här typen av fördjupad vägledning.28 

 
28 Integritetsskyddsmyndighetens budgetunderlag 2024-2026, s. 6-9, IMY 2023-2407 


Vägledning för integritetsanalys 
i lagstiftningsarbete

Diarienr: 
IMY-2022-10835

Integritetsskyddsmyndigheten 
 

 
 
 

2(28) 

 

Innehåll 

Inledning .............................................................................................................. 4 

Syftet med vägledningen ..................................................................................... 4 

Integritetsfrågorna måste beaktas redan när lagstiftningsarbetet inleds ............. 4 

Hur regleras skyddet av den personliga integriteten? ......................................... 5 

STEG 1: Kartlägg personuppgiftsbehandlingen och bedöm vilket regelverk som är 
tillämpligt ......................................................................................................................... 6 

Exempel på frågor att ta ställning till: ....................................................... 7 

STEG 2: Kartlägg och bedöm integritetsriskerna med personuppgiftsbehandlingen ..... 7 

Vilka typer av personuppgifter ska behandlas? .................................................. 8 

Exempel på frågor att ta ställning till: ....................................................... 9 

Hur omfattande är personuppgiftsbehandlingen? ............................................... 9 

Exempel på frågor att ta ställning till: ....................................................... 9 

Vilka aktörer ska behandla personuppgifter och vilka roller har de?................... 9 

Exempel på frågor att ta ställning till: ..................................................... 10 

Vilket inflytande kommer de registrerades att ha över behandlingen och hur ser 
förhållandet ut till den personuppgiftsansvarige? .............................................. 10 

Exempel på frågor att ta ställning till: ..................................................... 10 

Vilka är de övergripande ändamålen med personuppgiftsbehandlingen? ........ 11 

Exempel på frågor att ta ställning till: ..................................................... 11 

Vilken spridning kommer personuppgifterna att få? .......................................... 11 

Exempel på frågor att ta ställning till: ..................................................... 12 

STEG 3: Kartlägg befintlig reglering ............................................................................. 12 

Dataskyddsförordningens krav på laglighet och rättslig grund.......................... 12 

Kartläggning av befintlig reglering och rättsliga grunder ................................... 13 

STEG 4: Behovet av ny reglering ................................................................................. 14 

Finns det rättslig grund enligt artikel 6 i dataskyddsförordningen för 
personuppgiftsbehandlingen? ........................................................................... 14 

Finns det stöd i artikel 9 för behandling av känsliga personuppgifter? ............. 15 

Finns det stöd för behandling av personuppgifter som rör lagöverträdelser? ... 16 

Finns det behov av stöd för vidarebehandling av personuppgifter (artiklarna 5.1 
b och 6.4)? ........................................................................................................ 17 

Behövs det undantag enligt artikel 23 i dataskyddsförordningen? .................... 18 

Bedömning av om det finns stöd för personuppgiftsbehandlingen ................... 19 

STEG 5: 2 kap. 6 § andra stycket regeringsformen ...................................................... 19 

Exempel på frågor att ta ställning till: ..................................................... 20 

STEG 6: Utformningen av ny reglering ......................................................................... 20 

Allmänna utgångspunkter för regleringen ......................................................... 20 

Normgivningsnivå .............................................................................................. 21 

Integritetsskyddsmyndigheten 
 

 
 
 

3(28) 

 

Hur ska den rättsliga grunden enligt artikel 6.3 regleras? ................................. 21 

Särskilda typer av bestämmelser som kan behövas för att uppfylla kraven i 
dataskyddsförordningen .................................................................................... 22 

Bestämmelser om personuppgiftsansvar ............................................... 22 

Bestämmelser om vilka personuppgifter som får behandlas .................. 22 

Bestämmelser om känsliga personuppgifter .......................................... 22 

Bestämmelser som ger stöd för behandling av uppgifter om 
lagöverträdelser ...................................................................................... 23 

Bestämmelser om tillåtna ändamål ........................................................ 23 

Reglering av andra integritetshöjande åtgärder i syfte att minska 
integritetsrisker ....................................................................................... 23 

STEG 7: Slutlig proportionalitets- och nödvändighetsbedömning ................................ 24 

Integritetsanalys i lagstiftningsarbete – checklista ........................................................ 26 

STEG 1: Kartlägg personuppgiftsbehandlingen och bedöm vilket regelverk som 
är tillämpligt ....................................................................................................... 26 

STEG 2: Kartlägg och bedöm integritetsriskerna med 
personuppgiftsbehandlingen ............................................................................. 26 

STEG 3: Kartlägg befintlig reglering.................................................................. 26 

STEG 4: Behovet av ny reglering ...................................................................... 27 

STEG 5: 2 kap. 6 § andra stycket regeringsformen .......................................... 27 

STEG 6: Utformningen av ny reglering ............................................................. 27 

STEG 7: Slutlig proportionalitets- och nödvändighetsbedömning ..................... 28 

 

 

 

Integritetsskyddsmyndigheten 
 

 
 
 

4(28) 

 

Inledning 

Syftet med vägledningen 

Denna vägledning riktar sig främst till den som tar fram författningsförslag som medför 
behandling av personuppgifter, till exempel inom Regeringskansliet, offentliga 
utredningar eller myndigheter. Den ger också stöd till den som skriver kommittédirektiv 
eller andra typer av uppdragsbeskrivningar som omfattar författningsändringar eller 
framtagande av ny reglering. 

Vägledningen tillhandahåller en metod för att göra en integritetsanalys. Med 
integritetsanalys avses här en analys av om ett förslag är förenligt med 
bestämmelserna om skyddet för den personliga integriteten vid behandling av 
personuppgifter. En viktig del i denna analys är bedömningen av om konsekvenserna 
för den personliga integriteten som personuppgiftsbehandlingen medför är nödvändiga 
och proportionerliga i förhållande till det man avser att uppnå med behandlingen. En 
förutsättning för att kunna göra en sådan bedömning är att det sker en kartläggning av 
såväl behoven som integritetsriskerna med personuppgiftsbehandlingen. 

Vägledningen tar framför allt sikte på sådan personuppgiftsbehandling som omfattas 
av dataskyddsförordningen1, men kan även ge vägledning för sådan behandling av 
personuppgifter som omfattas av brottsdatalagen2 eller annan dataskyddslagstiftning 
som faller utanför EU-rättens tillämpningsområde.  

För att ge en översiktlig och användbar metod har vägledningen fokuserats på centrala 
och vanligt förekommande frågeställningar. Vägledningen innehåller således inte en 
uttömmande beskrivning av alla dataskyddsfrågor som kan uppkomma i 
lagstiftningsarbetet.  

Vägledningen är uppbyggd i sju steg och innehåller exempel på frågor som kan 
behöva besvaras och redovisas samt förslag på bestämmelser om skyddsåtgärder 
som kan vidtas för att minska integritetsriskerna. När bedömningen görs att befintlig 
reglering, tillsammans med föreslagen verksamhetsreglering, ger tillräckligt stöd är det 
möjligt att avsluta integritetsanalysen efter steg 4.   

Integritetsfrågorna måste beaktas redan när 
lagstiftningsarbetet inleds 

Det är viktigt att integritetsfrågorna identifieras i ett tidigt skede i 
lagstiftningsprocessen, det vill säga redan i samband med framtagandet av 
kommittédirektiv, regeringsuppdrag till en myndighet eller liknande. Det behöver i det 
skedet bedömas om det i direktiven eller uppdragsbeskrivningen bör ges ett uppdrag 
att genomföra en integritetsanalys. När det kan förutses att förslagen kommer att 
medföra integritetsrisker som inte är obetydliga bör utredningen ges i uppdrag att 
utföra en integritetsanalys. Steg 1 och 2 i vägledningen kan användas som stöd för att 
bedöma den frågan. Steg 3, 4 och 6 i vägledningen kan användas för att bedöma om 
utredningen behöver ges i uppdrag att överväga om det finns behov av särskilda typer 
av bestämmelser om behandlingen av personuppgifter.  

                                                        
1 Europaparlamentets och rådets förordning (EU) 2016/679 av den 27 april 2016 om skydd för fysiska personer med 
avseende på behandling av personuppgifter och om det fria flödet av sådana uppgifter och om upphävande av 
direktiv 95/46/EG (allmän dataskyddsförordning). 
2 Brottsdatalagen (2018:1177). 

Integritetsskyddsmyndigheten 
 

 
 
 

5(28) 

 

Om det förutses att grundlagsskyddet i 2 kap. 6 § andra stycket regeringsformen kan 
bli tillämpligt bör utredningen ges i uppdrag att utreda om förslagen innebär en 
begränsning av grundlagsskyddet och, i så fall, att bedöma om förslagen är förenliga 
med 2 kap. 20 och 21 §§ regeringsformen. Steg 5 kan ge stöd i bedömningen av om 
ett sådant uppdrag behövs. 

Hur regleras skyddet av den personliga integriteten?  

I detta avsnitt görs en översiktlig genomgång av regleringen om den personliga 
integriteten.  

Var och en har rätt till skydd för sitt privatliv enligt artikel 8 i Europakonventionen3 och 
artikel 7 i EU:s stadga om de grundläggande rättigheterna4. I artikel 8 i stadgan anges 
även att var och en har rätt till skydd av de personuppgifter som rör honom eller 
henne.  

Ett skydd för den personliga integriteten ges även i regeringsformen. Enligt 2 kap. 6 § 
andra stycket regeringsformen är var och en gentemot det allmänna skyddad mot 
betydande intrång i den personliga integriteten, om det sker utan samtycke och 
innebär övervakning eller kartläggning av den enskildes personliga förhållanden.  

Det allmänna skyddet för den personliga integriteten i samband med behandling av 
personuppgifter regleras i dataskyddsförordningen. Dataskyddsförordningen är direkt 
tillämplig i varje medlemsstat, men både förutsätter och tillåter att det i vissa fall finns 
nationella bestämmelser som kompletterar eller utgör undantag från förordningens 
regler. Europeiska dataskyddsstyrelsen (EDPB), har till uppgift att utfärda bland annat 
riktlinjer och rekommendationer för att se till att dataskyddsförordningen tillämpas 
enhetligt (se artikel 70 i dataskyddsförordningen). Sådana dokument ger viktig 
vägledning även i lagstiftningsarbetet. 

I Sverige finns generella bestämmelser som kompletterar dataskyddsförordningen i 
dataskyddslagen5 och kompletteringsförordningen6. Det finns även andra författningar 
som kompletterar dataskyddsförordningen inom olika områden. Det finns till exempel 
så kallade registerförfattningar som innehåller särskilda regler om 
personuppgiftsbehandling för framför allt myndigheter. Det är dock viktigt att komma 
ihåg att dataskyddsförordningen är direkt tillämplig. Det innebär att kompletterande 
nationell reglering behöver vara förenlig med förordningen och tillämpas tillsammans 
med den. 

I brottsdatadirektivet7  finns särskild reglering för den personuppgiftsbehandling som 
utförs av behöriga myndigheter i syfte att bland annat förebygga, utreda eller lagföra 
brott eller verkställa straffrättsliga påföljder. Brottsdatadirektivet har genomförts i 
svensk rätt genom brottsdatalagen och brottsdataförordningen8. Dessutom har varje 
brottsbekämpande myndighet en egen lag som kompletterar brottsdatalagen, till 

                                                        
3 Europakonventionen om skydd för de mänskliga rättigheterna och de grundläggande friheterna. 
4 EU:s stadga om de grundläggande rättigheterna (2010/C83/02). 
5 Lagen (2018:218) med kompletterande bestämmelser till EU:s dataskyddsförordning.  
6 Förordningen (2018:219) med kompletterande bestämmelser till EU:s dataskyddsförordning. 
7 Europaparlamentets och rådets direktiv (EU) 2016/680 av den 27 april 2016 om skydd för fysiska personer med 
avseende på behöriga myndigheters behandling av personuppgifter för att förebygga, förhindra, utreda, avslöja eller 
lagföra brott eller verkställa straffrättsliga påföljder, och det fria flödet av sådana uppgifter och om upphävande av 
rådets rambeslut 2008/977/RIF. 
8 Brottsdataförordningen (2018:1202). 

Integritetsskyddsmyndigheten 
 

 
 
 

6(28) 

 

exempel lagen om polisens behandling av personuppgifter inom brottsdatalagens 
område9. 

Vidare har Sverige tillträtt Europarådets dataskyddskonvention10 som framför allt har 
betydelse inom det område som inte omfattas av EU-rätten, till exempel försvar och 
nationell säkerhet.11 Inom det området gäller varken dataskyddsförordningen eller 
brottsdatadirektivet. På det här området finns det idag nationell lagstiftning som till 
exempel styr Försvarsmaktens12 och Försvarets radioanstalts behandling av 
personuppgifter13. 

Bestämmelser om sekretess och tystnadsplikt kan också vara en del av skyddet för 
personuppgifter. Det finns således en samverkan mellan sådana bestämmelser och 
dataskyddsbestämmelserna.  

STEG 1: Kartlägg personuppgiftsbehandlingen 
och bedöm vilket regelverk som är tillämpligt 

Det första steget i integritetsanalysen är att så detaljerat som möjligt kartlägga och 
beskriva den behandling av personuppgifter som förslaget medför eller förutsätter. 
Ofta är det flera aktörer som kommer att behandla personuppgifter. Det är viktigt att 
tidigt skapa sig en helhetsbild av den personuppgiftsbehandling som kommer att 
aktualiseras genom förslaget.  

En förutsättning för att dataskyddsförordningen ska vara tillämplig är att 
personuppgifter behandlas. Definitionen av personuppgifter är mycket vid. Med 
personuppgifter avses varje upplysning som avser en identifierad eller identifierbar 
fysisk person som är i livet. Avgörande är om den personuppgiftsansvarige eller någon 
annan kan knyta den aktuella uppgiften, ensamt eller i kombination med andra 
uppgifter, till en individ (se artikel 4.1 i dataskyddsförordningen samt skäl 26 och 27 till 
dataskyddsförordningen). Den person som personuppgifterna rör kallas i 
dataskyddsförordningen för den registrerade. 

Om en uppgift varken direkt eller indirekt kan knytas till en fysisk person är det inte en 
personuppgift. Utanför dataskyddsförordningens tillämpningsområde faller uppgifter 
som anonymiserats så att de inte längre kan kopplas till en fysisk person. Man bör 
dock vara uppmärksam på att det kan vara mycket svårt att helt och hållet 
anonymisera uppgifter. Genom att behandla flera uppgifter om en fysisk person, som 
var för sig inte kan knytas till den personen, är det ibland möjligt att identifiera denne 
genom så kallad bakvägsidentifiering.  

För att dataskyddsförordningen ska vara tillämplig krävs vidare att personuppgifterna 
behandlas. Behandling är ett vidsträckt begrepp och omfattar exempelvis insamling, 
registrering, lagring, bearbetning, utlämnande genom överföring, spridning eller 
radering (se artikel 4.2 i dataskyddsförordningen).  

                                                        
9 Lagen (2018:1693) om polisens behandling av personuppgifter inom brottsdatalagens område. 
10 Europarådets konvention 108 av den 28 januari 1981 om skydd för enskilda vid automatisk databehandling av 
personuppgifter. 
11 Det bör dock noteras att genom 1 kap. 2 § dataskyddslagen har dataskyddsförordningens tillämpningsområde i 
Sverige utsträckts till att omfatta bland annat området utanför EU-rätten.  
12 Lagen (2021:1171) om behandling av personuppgifter vid Försvarsmakten. 
13 Lagen (2021:1172) om behandling av personuppgifter vid Försvarets radioanstalt. 

Integritetsskyddsmyndigheten 
 

 
 
 

7(28) 

 

Dataskyddsförordningen omfattar personuppgiftsbehandling som helt eller delvis är 
automatiserad (se artikel 2.1). Automatiserad behandling omfattar till exempel 
behandling som sker med hjälp av datorer, smartphones och digitalkameror. Att delvis 
automatiserad behandling omfattas innebär till exempel att förordningen är tillämplig 
när uppgifter som behandlas automatiskt skrivs ut eller lämnas ut i pappersform. Även 
manuell behandling av personuppgifter – till exempel renodlad pappershantering – 
omfattas om personuppgifterna ingår eller kommer att ingå i ett register (se artiklarna 
2.1 och 4.6).  

Dataskyddsförordningen är inte tillämplig inom brottsdatalagens tillämpningsområde 
och inte heller utanför EU-rättens tillämpningsområde. Det är viktigt att tidigt avgöra 
om förslaget kommer att omfatta områden där dataskyddsförordningen inte är 
tillämplig. Tänk på att en och samma behandling kan omfattas av olika regelverk. Ett 
exempel på detta är förslag som innebär att uppgifter som behandlas av 
Försäkringskassan (dataskyddsförordningen) lämnas ut till Polismyndigheten för 
användning i den myndighetens brottsbekämpande verksamhet (brottsdatalagen). 

Exempel på frågor att ta ställning till: 

• 

Innebär förslaget att personuppgifter kommer att behandlas, antingen som en 
direkt följd eller som en indirekt konsekvens av förslaget? Även en utökad 
personuppgiftsbehandling kräver en analys vilket är särskilt viktigt när den 
tidigare bedömningen är gjord i tiden före dataskyddsförordningens 
ikraftträdande. 

•  Är behandlingen av personuppgifter helt eller delvis automatiserad eller 

kommer uppgifterna att behandlas i ett så kallat manuellt register?14  

•  Kartlägg personuppgiftsbehandlingen. Beskriv så tydligt som möjligt vilka 

personuppgifter som kommer att behandlas, på vilket sätt personuppgifterna 
kommer att behandlas och av vilka aktörer. Ofta är flera aktörer inblandade – 
beskriv då hela flödet, till exempel vilka aktörer som samlar in, lämnar ut, tar 
emot och vidarebehandlar uppgifterna. 

•  Kommer personuppgiftsbehandlingen att ske utanför det område som regleras 

av dataskyddsförordningen, till exempel inom tillämpningsområdet för 
brottsdatadirektivet15? Tänk på att ett förslag kan omfatta behandling inom 
flera områden, till exempel vid informationslämnande mellan 
brottsbekämpande myndigheter och myndigheter som lyder under 
dataskyddsförordningen.  

STEG 2: Kartlägg och bedöm integritets-
riskerna med personuppgiftsbehandlingen  

Nästa steg är att göra en kartläggning och bedömning av integritetsriskerna med 
personuppgiftsbehandlingen. En svårighet är att integritetsriskerna inte alltid framgår 
klart från början. Till exempel kan en föreslagen behandling av personuppgifter 
innebära risker för intrång i den enskildes personliga integritet om de kopplas samman 
med personuppgifter som redan behandlas. Ibland kan flera mindre omfattande 
författningsförslag, som var för sig kan anses ha rättsligt stöd enligt 
dataskyddsregleringen, sammantaget innebära ett avsevärt intrång i den enskildes 
personliga integritet.  

                                                        
14 Se artikel 2.1 i dataskyddsförordningen. 
15 Se artikel 2.2 d i dataskyddsförordningen. 

Integritetsskyddsmyndigheten 
 

 
 
 

8(28) 

 

Kartläggningen och bedömningen bör omfatta alla aktörer och 
personuppgiftsbehandlingar som omfattas av förslaget. Nedan anges frågor som är 
centrala för att bedöma integritetsriskerna.  

Vilka typer av personuppgifter ska behandlas?  

Personuppgifternas karaktär har stor betydelse för vilka integritetsrisker som en 
behandling av uppgifterna kan medföra. Av regleringen i dataskyddsförordningen 
framgår att vissa typer av personuppgifter kräver ett särskilt skydd. 

•  Känsliga personuppgifter. Det är som huvudregel förbjudet att behandla 

känsliga personuppgifter, det vill säga personuppgifter som avslöjar ras eller 
etniskt ursprung, politiska åsikter, religiös eller filosofisk övertygelse eller 
medlemskap i fackförening och behandling av genetiska uppgifter, 
biometriska uppgifter för att entydigt identifiera en fysisk person, uppgifter om 
hälsa eller uppgifter om en fysisk persons sexualliv eller sexuella läggning.16 
Se nedan under avsnittet Finns det stöd i artikel 9 för behandling av känsliga 
personuppgifter?, sid. 15 f. 

•  Personuppgifter som rör lagöverträdelser. Personuppgifter som rör fällande 

domar i brottmål och lagöverträdelser som innefattar brott eller därmed 
sammanhängande säkerhetsåtgärder ges ett särskilt skydd i förordningen.17 
Se nedan under avsnittet Finns det stöd för behandling av personuppgifter 
som rör lagöverträdelser?, sid. 16 f.  

•  Personnummer och samordningsnummer. Dessa uppgifter har ett särskilt 
skydd genom bestämmelserna i 3 kap. 10 och 11 §§ dataskyddslagen (se 
också artikel 87 i dataskyddsförordningen). 

Även behandling av andra personuppgifter än de som anges ovan kan medföra 
särskilda integritetsrisker. Allmänt kan sägas att behandling av personuppgifter som 
rör den registrerade som privatperson, till exempel uppgifter om personliga 
egenskaper, sociala förhållanden och privata ekonomiska skulder innebär större 
integritetsrisker än behandling av personuppgifter som avser den registrerades 
yrkesliv. Men även inom arbetslivsområdet förekommer det behandling av 
personuppgifter av integritetskänslig karaktär, exempelvis i personalärenden. 

Att personuppgifter omfattas av sekretess eller tystnadsplikt som syftar till att skydda 
enskildas personliga eller ekonomiska förhållanden är något som talar för att det finns 
särskilda integritetsrisker. Det gäller också behandling av personuppgifter som avser 
personer med skyddade personuppgifter enligt beslut från Skatteverket. 

För att bedöma integritetsriskerna måste uppgifternas karaktär bedömas tillsammans 
med andra faktorer, till exempel i vilket sammanhang som uppgifterna behandlas, för 
vilket ändamål och vilka som kan få åtkomst till uppgifterna. 

Vissa kategorier av registrerade kan även generellt sett anses vara i behov av särskilt 
skydd då de kan ha svårare att tillvarata sina rättigheter. Barn anses enligt 
dataskyddsförordningen vara en särskilt skyddsvärd grupp (se skäl 38 till 
dataskyddsförordningen). 

                                                        
16 Se artikel 9 i dataskyddsförordningen och 3 kap. dataskyddslagen.  
17 Se artikel 10 i dataskyddsförordningen, 3 kap. 8 och 9 §§ dataskyddslagen, 5-7 §§ kompletteringsförordningen och 
IMY:s föreskrifter om behandling av personuppgifter som rör lagöverträdelser (DIFS 2018:2). 

Integritetsskyddsmyndigheten 
 

 
 
 

9(28) 

 

Exempel på frågor att ta ställning till: 

•  Behandlas känsliga personuppgifter?  
•  Behandlas personuppgifter om lagöverträdelser? 
•  Behandlas personnummer eller samordningsnummer? 
•  Behandlas andra uppgifter som innebär särskilda integritetsrisker? Det gäller 

till exempel personuppgifter som rör enskilda som privatpersoner, 
personuppgifter som omfattas av sekretess till skydd för enskildas personliga 
eller ekonomiska förhållanden eller uppgifter om särskilda skyddsvärda 
kategorier av registrerade, till exempel barn.  

Hur omfattande är personuppgiftsbehandlingen? 

Antalet personer som omfattas av personuppgiftsbehandlingen är en av de faktorer 
som påverkar bedömningen av integritetsriskerna. Även antalet uppgifter om varje 
registrerad är en faktor som påverkar integritetsriskerna eftersom det innebär en större 
möjlighet att kartlägga personen. Detta gäller både om det är fråga om en större 
mängd uppgifter av samma typ eller om det är fråga om många olika typer av 
uppgifter. Exempelvis kan uppgifter om samtliga kortköp som en person har genomfört 
under ett år avslöja mycket om bland annat personens vanor, intressen och var denne 
har befunnit sig. Men även hantering av ett fåtal uppgifter kan innebära ett betydande 
intrång i den personliga integriteten om uppgifterna är av känslig karaktär. 

Sök- och sammanställningsmöjligheter kan medföra att personuppgifter som annars 
uppfattas som relativt harmlösa får en mer integritetskänslig karaktär. Sökningar som 
tar sikte på känsliga personuppgifter och personuppgifter om lagöverträdelser är av 
naturliga skäl förknippade med större risker i integritetshänseende. 

I vissa fall måste integritetsriskerna med en viss personuppgiftsbehandling bedömas i 
ett bredare perspektiv och till exempel vägas samman med riskerna med redan 
befintlig personuppgiftsbehandling. Det kan särskilt bli aktuellt vid 
personuppgiftsbehandling som gradvis utökas på ett särskilt område. Det kan också 
finnas anledning att överväga vilka effekter förslaget får för en viss bransch, delar av 
samhället eller samhället i stort. 

Exempel på frågor att ta ställning till: 

•  Hur många personer kan komma att omfattas av 

personuppgiftsbehandlingen? 

•  Vilka kategorier av personuppgifter kommer att behandlas för varje 

registrerad? 

•  Hur många personuppgifter kommer att behandlas i varje kategori och hur 

detaljerade är uppgifterna?  

•  Vilka möjligheter finns det att använda personuppgifterna för att kartlägga en 

persons liv?  

•  Vilket behov av och vilka möjligheter till sökning och sammanställning av 

personuppgifter kommer att finnas för personuppgiftsbehandlingen? 

Vilka aktörer ska behandla personuppgifter och vilka roller har 
de?  

Hur rollfördelningen ser ut vid personuppgiftsbehandling påverkar både 
förutsättningarna för behandlingen och vilka integritetsrisker som behandlingen kan 
medföra.  

Integritetsskyddsmyndigheten 
 

 
 
 

10(28) 

 

Personuppgiftsansvarig är den eller de som bestämmer för vilket eller vilka ändamål 
som personuppgifterna ska behandlas (varför) och medlen för behandlingen (hur), se 
artikel 4.7 i dataskyddsförordningen. Om flera aktörer tillsammans bestämmer 
ändamål och medel för personuppgiftsbehandlingen kan de anses vara gemensamt 
personuppgiftsansvariga (se artikel 26). Personuppgiftsansvaret bestäms normalt 
utifrån de faktiska omständigheterna i varje enskilt fall. Det är också möjligt att 
fastställa vem som är personuppgiftsansvarig i unionsrätt eller i nationell rätt (se artikel 
4.7).  

Ett personuppgiftsbiträde är den som behandlar personuppgifter för en 
personuppgiftsansvarigs räkning (se artikel 4.8). När uppgifter behandlas av ett 
personuppgiftsbiträde ska hanteringen regleras genom ett avtal eller en rättsakt enligt 
unionsrätten eller enligt medlemsstaternas nationella rätt som är bindande för 
personuppgiftsbiträdet (se artikel 28.3).  

EDPB har beslutat om riktlinjer som ger vägledning för tolkningen av ovan nämnda 
bestämmelser.18  

Exempel på frågor att ta ställning till: 

•  Vem kommer att bestämma ändamål och medlen för 

personuppgiftsbehandlingen? 

•  Finns det flera aktörer som är gemensamt personuppgiftsansvariga?  
•  Kommer ett personuppgiftsbiträde att behandla personuppgifter för någon 

annans räkning? 

Vilket inflytande kommer de registrerades att ha över 
behandlingen och hur ser förhållandet ut till den 
personuppgiftsansvarige? 

De registrerades inflytande över behandlingen av deras personuppgifter har betydelse 
för bedömningen av vilka integritetsrisker som behandlingen medför. 
Personuppgiftsbehandling som sker på den registrerades initiativ efter att denne har 
fått information om behandlingen innebär normalt ett mindre integritetsintrång. 
Behandling som den registrerade inte har någon möjlighet att motsätta sig är typiskt 
sett mer integritetskänslig. Om den registrerade inte får information om behandlingen 
innebär den normalt ett ännu större integritetsintrång.  

Vidare har förhållandet mellan den personuppgiftsansvarige och den registrerade 
betydelse för hur integritetskänslig behandlingen är. Om den registrerade står i 
beroendeförhållande till den personuppgiftsansvarige eller om den registrerade 
befinner sig i en utsatt position ökar integritetsriskerna. Exempel på sådana situationer 
kan vara förhållandet mellan arbetsgivare-arbetstagare, myndighet-enskild, 
vårdgivare-patient eller skola-elev.    

Exempel på frågor att ta ställning till: 

•  Kommer de registrerade att ges information om behandlingen (artiklarna 12-

15) eller kommer det att krävas undantag?  

•  Kommer det att krävas undantag från de registrerades rättigheter i övrigt 

(artiklarna 16-22)? 

                                                        
18 EDPB:s riktlinjer 07/2020 angående begreppen personuppgiftsansvarig och personuppgiftsbiträde i GDPR, 
https://edpb.europa.eu/system/files/2022-02/eppb_guidelines_202007_controllerprocessor_final_sv.pdf  
 

Integritetsskyddsmyndigheten 
 

 
 
 

11(28) 

 

•  Kommer de registrerade att vara i beroendeförhållande eller i en utsatt 

position i förhållande till den som behandlar personuppgifterna?  

Vilka är de övergripande ändamålen med 
personuppgiftsbehandlingen? 

En grundläggande princip är att personuppgifter endast får samlas in för särskilda, 
uttryckligt angivna och berättigade ändamål och att de inte senare får behandlas på ett 
sätt som är oförenligt med dessa ändamål (artikel 5.1 b, principen om 
ändamålsbegränsning). I registerförfattningar, det vill säga författningar som innehåller 
särskild reglering om framför allt myndigheters personuppgiftsbehandling, finns det 
ofta en reglering av tillåtna ändamål för behandlingen av personuppgifter.  

Det är inte alltid möjligt att i lagstiftningsarbetet fastställa de närmare ändamålen för 
behandlingen. Det är dock viktigt att man, som ett led i integritetsanalysen, beskriver 
de tänkta ändamålen så utförligt som möjligt. En beskrivning av ändamålen är en 
förutsättning för att kunna bedöma om behovet av personuppgiftsbehandlingen 
överväger de integritetsrisker som behandlingen kommer att medföra och om 
behandlingen således är tillåten.  

Typen av ändamål påverkar riskerna med behandlingen. Behandling som syftar till att 
övervaka eller kartlägga enskilda innebär stora integritetsrisker. Vidare är större 
integritetsrisker förknippade med behandling som syftar till att vidta åtgärder med 
negativa konsekvenser för den registrerade. Även behandling av personuppgifter med 
positiva konsekvenser för den enskilde kan emellertid innebära stora integritetsrisker, 
till exempel inom hälso- och sjukvård och social omsorg.  

Exempel på frågor att ta ställning till: 

•  För vilket eller vilka ändamål ska behandlingen av personuppgifterna ske, det 

vill säga varför ska behandlingen utföras? 

•  Finns det särskilda risker att det kan ske en ändamålsglidning, det vill säga att 

uppgifter som samlas in för ett ändamål senare behandlas för ett annat? 

•  Är syftet eller effekten med behandlingen kartläggning eller övervakning av 

den enskilde? 

•  Är syftet med behandlingen att vidta åtgärder med negativa konsekvenser för 

den enskilde? 

Vilken spridning kommer personuppgifterna att få? 

Normalt ökar integritetsriskerna med en större spridning av personuppgifterna. I steg 1 
har de aktörer som kommer att behandla personuppgifter kartlagts. Av den 
kartläggningen kan vissa slutsatser dras om spridningen.  

Vidare är bestämmelser om sekretess och tystnadsplikt ofta avgörande för vilken 
spridning som personuppgifterna kommer att få. Det bör därför kartläggas om de 
aktuella uppgifterna omfattas av sekretess eller inte för att bedöma spridningsriskerna.  

Vid informationsutbyte mellan myndigheter och andra aktörer kan det ibland bli aktuellt 
med direktåtkomst. Det som vanligtvis avses med direktåtkomst är att någon har direkt 
tillgång till någon annans register eller databas, och på egen hand kan söka efter 
information, men utan att kunna påverka innehållet i registret eller databasen.19 Sådan 

                                                        
19 Jfr HFD 2015 ref. 61 och Myndighetsdatalag, SOU 2015:39. 

Integritetsskyddsmyndigheten 
 

 
 
 

12(28) 

 

åtkomst anses medföra särskilda integritetsrisker och brukar normalt bli föremål för 
särskild reglering. 

En särskild form av spridning är överföring av personuppgifter till tredjeland, det vill 
säga utanför EU- och EES-området. Sådana överföringar kan innebära särskilda 
integritetsrisker och regleras särskilt i kapitel V i dataskyddsförordningen. Om förslaget 
medför att sådana överföringar ska ske krävs det särskilda överväganden för att 
säkerställa att överföringen är förenlig med dataskyddsförordningen. En vanlig fråga är 
om det finns ett tillämpligt undantag enligt artikel 49 i dataskyddsförordningen.20 

Exempel på frågor att ta ställning till: 

•  Vilka aktörer kommer att få tillgång till personuppgifterna? 
•  På vilket sätt kommer olika aktörer att få tillgången till uppgifterna? Kommer 

exempelvis direktåtkomst vara nödvändig? 

•  Omfattas uppgifterna av sekretess eller lagreglerad tystnadsplikt?  
•  Ska personuppgifterna publiceras på internet? En sådan 

• 

personuppgiftsbehandling medför ofta särskilda integritetsrisker.  
Innebär behandlingen att personuppgifter kommer att föras över till andra länder 
utanför EU och EES?21  

STEG 3: Kartlägg befintlig reglering  

I detta steg kartläggs befintlig reglering som kan ge stöd för 
personuppgiftsbehandlingen. Det är viktigt att kartlägga både reglering som styr själva 
verksamheten, till exempel hälso- och sjukvårdslagen22, och eventuell 
dataskyddsreglering, exempelvis patientdatalagen23.  

Inledningsvis redogörs för de krav som dataskyddsförordningen ställer på laglighet och 
rättslig grund.    

Dataskyddsförordningens krav på laglighet och rättslig grund 

Laglighetsprincipen i artikel 5.1 a i dataskyddsförordningen innebär bland annat att 
varje personuppgiftsbehandling måste ha stöd i minst ett av de villkor som räknas upp 
i artikel 6.1 i dataskyddsförordningen. Man brukar säga att det ska finnas en rättslig 
grund för behandlingen. Flera rättsliga grunder i artikel 6.1 kan vara tillämpliga 
avseende en och samma behandling.  

Merparten av myndigheternas personuppgiftsbehandling sker med stöd av artikel 6.1 c 
(rättslig förpliktelse) och 6.1 e (uppgift av allmänt intresse eller myndighetsutövning). 
För sådan behandling finns det enligt artikel 6.2 ett generellt utrymme för nationell 
reglering som preciserar bestämmelserna i förordningen. Vidare finns det i artikel 6.3 
ett krav på att den grund för behandlingen som avses i artikel 6.1 c och e ska 
fastställas i enlighet med unionsrätten eller en medlemsstats nationella rätt som den 
personuppgiftsansvarige omfattas av. I svensk rätt kan den rättsliga grunden för 

                                                        
20 Se EDPB:s riktlinjer 2/2018 för undantagen i artikel 49 enligt förordning 2016/679, 
https://edpb.europa.eu/sites/default/files/files/file1/edpb_guidelines_2_2018_derogations_sv.pdf  
21 Se kap. V i dataskyddsförordningen. EDPB har antagit riktlinjerna 05/21 ”Guidelines on the Interplay between the 
application of Article 3 and the provisions on international transfers as per Chapter V of the GDPR” som klargör vad 
som utgör en överföring av personuppgifter till tredjeland, https://edpb.europa.eu/system/files/2021-
11/edpb_guidelinesinterplaychapterv_article3_adopted_en.pdf  
22 Hälso- och sjukvårdslagen (2017:30). 
23 Patientdatalagen (2008:355). 

Integritetsskyddsmyndigheten 
 

 
 
 

13(28) 

 

behandlingen fastställas i lag eller annan författning, i kollektivavtal eller beslut som 
har meddelats med stöd av lag eller annan författning.24  

Den reglering som fastställs i nationell rätt för att ge stöd för behandlingen benämns i 
förordningen som ”rättslig grund”. Begreppet ”rättslig grund” används således i 
lagstiftningsarbetet i två betydelser; dels som en beteckning för de villkor för laglighet 
som anges i artikel 6.1 i dataskyddsförordningen, dels som en beteckning för den 
reglering i unionsrätt eller nationell rätt som fastställs enligt artikel 6.3 i förordningen. I 
den rättsliga grunden som fastställs enligt artikel 6.3, kan även mer specifika 
bestämmelser om personuppgiftsbehandlingen tas in.25 Detta kan vara nödvändigt för 
att uppfylla förordningens krav på tydlighet, precision och proportionalitet (se vidare i 
steg 4 nedan).  

Myndigheter kan inte använda intresseavvägning (artikel 6.1 f) som rättslig grund för 
sin personuppgiftsbehandling när de utför sina uppgifter.26 Vidare har myndigheter 
begränsade möjligheter att använda samtycke (artikel 6.1 a) som rättslig grund 
eftersom obalansen i maktförhållandet mellan myndigheter och enskilda medför att det 
krav på frivillighet som gäller för samtycke oftast inte är uppfyllt.27 Detsamma gäller i 
andra förhållanden där det råder en liknande obalans, till exempel i förhållandet mellan 
arbetsgivare och arbetstagare.  

Även andra än myndigheter kan behandla uppgifter med stöd av artikel 6.1 c och e om 
det finns en fastställd rättslig grund enligt artikel 6.3. Detta är ofta fallet för den 
behandling som privata aktörer utför inom offentligfinansierad verksamhet, till exempel 
privata vårdgivare och friskolor. Ofta sker dock behandling som utförs inom den privata 
sektorn med stöd av andra rättsliga grunder, till exempel samtycke (artikel 6.1 a)28, 
avtal (artikel 6.1 b) eller intresseavvägning (artikel 6.1 f). För sådan behandling finns 
det inte ett generellt utrymme för nationell preciserade reglering enligt artikel 6.2 och 
det finns inte heller ett krav på att den rättsliga grunden ska fastställas i nationell rätt 
enligt artikel 6.3. 

Kartläggning av befintlig reglering och rättsliga grunder 

När ett förslag medför en ny eller utökad behandling av personuppgifter bör det 
kartläggas vilka av de villkor för laglighet som anges i artikel 6.1 i 
dataskyddsförordningen som kan utgöra stöd för behandlingen. Kartläggningen 
behöver omfatta alla aktörer som kommer att behandla personuppgifter.  

När det gäller behandling som sker med stöd av artikel 6.1 c och e i 
dataskyddsförordningen måste, som framgår ovan, grunden för behandlingen vara 
fastställd i unionsrätten eller nationell rätt enligt artikel 6.3.  

                                                        
24 Se 2 kap. 1 och 2 §§ dataskyddslagen. Regeringen har tolkat dataskyddsförordningen som att det är den rättsliga 
förpliktelsen, uppgiften av allmänt intresse eller rätten att utöva myndighet som ska fastställas i den rättsliga grunden, 
och inte själva personuppgiftsbehandlingen, se regeringens proposition 2017/18:105 Ny dataskyddslag, s. 49. 
25 Se artikel 6.3 i dataskyddsförordningen där följande anges. Den rättsliga grunden kan innehålla särskilda 
bestämmelser för att anpassa tillämpningen av bestämmelserna i denna förordning, bland annat: de allmänna villkor 
som ska gälla för den personuppgiftsansvariges behandling, vilken typ av uppgifter som ska behandlas, vilka 
registrerade som berörs, de enheter till vilka personuppgifterna får lämnas ut och för vilka ändamål, 
ändamålsbegränsningar, lagringstid samt typer av behandling och förfaranden för behandling, inbegripet åtgärder för 
att tillförsäkra en laglig och rättvis behandling, däribland för behandling i andra särskilda situationer enligt kapitel IX. 
26 Jfr artikel 6.1 andra stycket i dataskyddsförordningen. 
27 Se artikel 4.11 och skäl 43 till dataskyddsförordningen.  
28 EDPB:s riktlinjer 05/2020 om samtycke enligt förordning (EU) 2016/679, 
https://edpb.europa.eu/sites/default/files/files/file1/edpb_guidelines_202005_consent_sv.pdf  

Integritetsskyddsmyndigheten 
 

 
 
 

14(28) 

 

Den rättsliga grunden enligt artikel 6.3 är ofta fastställd i till exempel myndigheters 
instruktioner eller i annan reglering som styr verksamheten, till exempel hälso- och 
sjukvårdslagen29 och socialtjänstlagen30. På vissa områden kompletteras 
verksamhetsregleringen av en särskild författning som reglerar 
personuppgiftsbehandlingen, en så kallad registerförfattning31. Den rättsliga grunden 
som fastställs i nationell rätt enligt artikel 6.3 omfattar då både verksamhetsregleringen 
och registerförfattningen. 

Vid informationsutbyte fastställs ofta den rättsliga grunden för utlämnandet genom 
bestämmelser som reglerar skyldighet eller möjlighet att lämna uppgifter. För 
myndigheter styrs informationsutbytet till stor del av regleringen om sekretess i 
offentlighets- och sekretesslagen och av bestämmelser som bryter sekretessen.32  

Exempel på frågor att ta ställning till: 

•  Kartlägg vilka rättsliga grunder enligt artikel 6.1 i dataskyddsförordningen som 

kan ge stöd för den behandling som krävs enligt förslaget. Tänk på att göra 
denna bedömning för alla inblandade aktörer, det vill säga för alla som ska 
behandla personuppgifter till följd av förslaget.  

•  Vilken verksamhetsreglering och personuppgiftsreglering finns för de 

inblandade aktörerna?  

•  Vilken reglering kan ge stöd för informationsutbyte mellan de inblandade 

aktörerna? 

STEG 4: Behovet av ny reglering  

När personuppgiftsbehandlingen och befintlig reglering är kartlagd är nästa steg att 
bedöma om den befintliga regleringen är tillräcklig eller om det krävs kompletterande 
reglering.   

Finns det rättslig grund enligt artikel 6 i 
dataskyddsförordningen för personuppgiftsbehandlingen? 

Som framgår av steg 3 måste all personuppgiftsbehandling uppfylla minst ett av de 
villkor som anges i artikel 6.1 i dataskyddsförordningen. Viss behandling kommer att 
stödja sig på någon av de rättsliga grunder som inte förutsätter ytterligare reglering, till 
exempel samtycke (artikel 6.1 a), avtal (artikel 6.1 b) och intresseavvägning (artikel 6.1 
f). Bedömningen av om det finns stöd för behandlingen i dessa rättsliga grunder sker 
med beaktande av bland annat praxis från svenska domstolar, EU-domstolen och 
EDPB:s riktlinjer.  

När det gäller rättslig förpliktelse (artikel 6.1 c) och uppgift av allmänt intresse och 
myndighetsutövning (artikel 6.1 e) krävs kompletterande reglering i unionsrätten eller 
nationell rätt enligt artikel 6.3.  

När det ska bedömas om den befintliga regleringen som kartlagts i steg 3 är tillräcklig 
för att ge stöd för personuppgiftsbehandlingen är utgångspunkten 
dataskyddsförordningens krav på proportionalitet (artikel 6.3) samt tydlighet, precision 

                                                        
29 Hälso- och sjukvårdslagen (2017:30). 
30 Socialtjänstlagen (2001:453). 
31 Se exempelvis patientdatalagen (2008:355) och lagen (2001:181) om behandling av uppgifter i Skatteverkets 
beskattningsverksamhet. 
32 Se till exempel 6 kap. 5 § offentlighets- och sekretesslagen (2009:400). 

Integritetsskyddsmyndigheten 
 

 
 
 

15(28) 

 

och förutsebarhet för de registrerade (skäl 41). Vid denna bedömning är 
kartläggningen av integritetsriskerna i steg 2 av avgörande betydelse. Ett mer kännbart 
intrång kräver en mer preciserad rättslig grund som gör intrånget förutsebart, medan 
personuppgiftsbehandling med lägre integritetsrisker kan ske med stöd av en mer 
allmänt hållen rättslig grund enligt artikel 6.3.33 För att kravet på proportionalitet ska 
vara uppfyllt kan krävas att bestämmelser med kompletterande skyddsåtgärder också 
behöver införas. Sammantaget ska analysen säkerställa att integritetsintrånget inte blir 
större än nödvändigt utifrån vad man vill uppnå med förslaget. 

Exempel på frågor att ta ställning till: 

•  Om behandlingen är tänkt att grunda sig på artikel 6.1 a, b, d eller f – kommer 
behandlingen att kunna utföras med stöd av de grunderna enligt bland annat 
EU-domstolens praxis och EDPB:s riktlinjer? 

•  Finns det utrymme för nationella regler, det vill säga baseras behandlingen på 

de rättsliga grunderna i artikel 6.1 c och e (artikel 6.2 och 6.3)?  

•  Om behandlingen baseras på någon av de rättsliga grunderna i artikel 6.1 c 

och e, är dessa fastställda enligt kraven i artikel 6.3? 

•  Är bestämmelserna i förslaget tydliga, precisa och förutsägbara för de 
personer som omfattas av dem, det vill säga de registrerade (skäl 41)? 

•  Är kravet på proportionalitet i artikel 6.3 uppfyllt? Om behandlingen inte kan 

anses proportionerlig kan det innebära att ytterligare reglering av till exempel 
tillåtna ändamål och skyddsåtgärder behöver införas (se steg 6). 

Finns det stöd i artikel 9 för behandling av känsliga 
personuppgifter? 

Som framgår av steg 2 är behandling av känsliga personuppgifter enligt artikel 9.1 i 
dataskyddsförordningen som utgångspunkt förbjuden. Förbudet gäller dock inte om 
något av de undantag som beskrivs i artikel 9.2 a–j kan tillämpas. Dessa undantag är 
uttömmande och det finns således inte något utrymme för medlemsstaterna att 
föreskriva ytterligare undantag. Medlemsstaterna får dock införa mer specifika 
bestämmelser i fråga om behandling som sker med stöd av artikel 6.1 c (rättslig 
förpliktelse) och 6.1 e (allmänt intresse och myndighetsutövning), även när det gäller 
känsliga personuppgifter (artikel 6.2).  

Vissa av undantagen i artikel 9.2 innehåller också uttryckliga hänvisningar till och krav 
på innehållet i unionsrätten och medlemsstaternas nationella rätt avseende 
proportionalitet och åtgärder för att säkerställa den registrerades grundläggande 
rättigheter och intressen. Det kan medföra krav på kompletterande nationell reglering 
avseende en viss behandling av känsliga personuppgifter. Detta gäller 
bestämmelserna i artikel 9.2 b (arbetsrätt med mera), g (viktigt allmänt intresse), h 
(hälso- och sjukvård med mera), i (folkhälsa) och j (arkiv, forskning och statistik).  

Generell kompletterande reglering avseende känsliga personuppgifter finns i 3 kap. 
dataskyddslagen för myndigheter och vissa andra organ. Den regleringen kan i många 
fall vara tillräcklig för att ge stöd för myndigheternas personuppgiftsbehandling. För 
mer omfattande behandling av känsliga personuppgifter i myndigheters 
kärnverksamhet kan det dock behövas särskilda bestämmelser om behandlingen för 
att skapa en tillräckligt tydlig och förutsebar rättslig grund som också uppfyller kravet 
på proportionalitet.34 Vid sådan personuppgiftsbehandling kan det alltså vara 

                                                        
33 Se prop. 2017/18:105 s. 51. 
34 Jfr prop. 2017/18:105 s. 91. 

Integritetsskyddsmyndigheten 
 

 
 
 

16(28) 

 

nödvändigt att mer precist reglera vilka personuppgifter som ska få behandlas och 
villkoren för behandlingen, till exempel i en registerförfattning eller genom särskilda 
dataskyddsbestämmelser i verksamhetsregleringen.  

Exempel på frågor att ta ställning till: 

•  Kommer känsliga personuppgifter att behandlas? 
•  Är något av undantagen i artikel 9.2 tillämpligt? Om ja, är kraven i 
undantagsbestämmelsen, till exempel kravet på bestämmelser om 
skyddsåtgärder, uppfyllt? 

•  Finns det stöd för den behandlingen, till exempel i en registerförfattning eller i 

den allmänna regleringen i dataskyddslagen? 

Finns det stöd för behandling av personuppgifter som rör 
lagöverträdelser?  

Artikel 10 i dataskyddsförordningen innehåller särskilda bestämmelser för 
personuppgifter som rör fällande domar i brottmål och överträdelser eller därmed 
sammanhängande säkerhetsåtgärder (personuppgifter som rör lagöverträdelser). IMY 
har tagit fram ett rättsligt ställningstagande om tolkningen av detta begrepp.35  

Utöver de villkor som gäller vid all behandling av personuppgifter gäller att 
personuppgifter som rör lagöverträdelser endast får behandlas under kontroll av en 
myndighet eller då behandling är tillåten enligt unionsrätten eller medlemsstaternas 
nationella rätt, där lämpliga skyddsåtgärder för de registrerades rättigheter och friheter 
fastställs. Ett fullständigt register över fällande domar i brottmål får endast föras under 
kontroll av en myndighet.  

Att en myndighet får behandla uppgifter om lagöverträdelser framgår direkt av artikel 
10 i dataskyddsförordningen och det har även tydliggjorts genom 3 kap. 8 § 
dataskyddslagen. Även om myndigheter inte behöver något särskilt rättsligt stöd för att 
behandla uppgifter om lagöverträdelser är behandling av sådana personuppgifter 
integritetskänslig.  

Enligt 5 § kompletteringsförordningen får personuppgifter som rör lagöverträdelser 
behandlas av andra än myndigheter om behandlingen är nödvändig för att rättsliga 
anspråk ska kunna fastställas, göras gällande eller försvaras, eller för att en rättslig 
förpliktelse enligt lag eller förordning ska kunna fullgöras. IMY har meddelat föreskrifter 
om att personuppgifter som rör lagöverträdelser får behandlas av andra än 
myndigheter i vissa situationer.36   

Enligt 3 kap. 8 § andra stycket dataskyddslagen får även andra än myndigheter 
behandla personuppgifter som rör lagöverträdelser, om behandlingen är nödvändig för 
att den personuppgiftsansvarige ska kunna följa föreskrifter om arkiv. Enligt 7 § 
kompletteringsförordningen får Riksarkivet meddela föreskrifter och beslut om att 
andra än myndigheter får behandla personuppgifter som rör lagöverträdelser för 
arkivändamål av allmänt intresse. 

                                                        
35 IMYRS 2021:1, https://www.imy.se/globalassets/dokument/rattsligt-stallningstagande/imyrs-2021-1-
lagovertradelser.pdf  
36 DIFS 2018:2, https://www.imy.se/globalassets/dokument/foreskrifter/difs-2018-2.pdf  

Integritetsskyddsmyndigheten 
 

 
 
 

17(28) 

 

IMY kan också, med stöd av 3 kap. 9 § andra stycket dataskyddslagen och 6 § andra 
stycket kompletteringsförordningen, i enskilda fall ge tillstånd till att behandla 
personuppgifter som rör lagöverträdelser.    

Exempel på frågor att ta ställning till: 

•  Kommer personuppgifter som rör lagöverträdelser att behandlas av andra än 

myndigheter? 

•  Finns det stöd för den behandlingen i befintlig reglering, till exempel 5 § 

kompletteringsförordningen eller DIFS 2018:2? 

Finns det behov av stöd för vidarebehandling av 
personuppgifter (artiklarna 5.1 b och 6.4)? 

Principen om ändamålsbegränsning innebär att personuppgifter ska samlas in för 
särskilda, uttryckligt angivna och berättigade ändamål och får inte senare behandlas 
på ett sätt som är oförenligt med dessa ändamål (artikel 5.1 b).37 Kravet på att senare 
behandling (så kallad vidarebehandling) inte får ske för ändamål som är oförenliga 
med insamlingsändamålen brukar kallas för finalitetsprincipen. All behandling som 
sker efter den ursprungliga behandlingen utgör en vidarebehandling av uppgifterna, 
oberoende av ändamålet med den senare behandlingen.38 Frågan om 
vidarebehandlingen är förenlig med de ursprungliga ändamålen uppkommer dock 
endast om de nya ändamålen inte är identiska med de ursprungliga.39  

Det är den personuppgiftsansvarige som enligt artikel 5.2 i dataskyddsförordningen 
ska säkerställa och kunna visa att behandlingen är förenlig med finalitetsprincipen. 
Ofta är dock möjligheten till vidarebehandling av personuppgifter en central 
förutsättning för att ett författningsförslag ska fungera som det är avsett. Därför kan 
lagstiftaren behöva göra en bedömning av om en tänkt vidarebehandling är tillåten. Vid 
bedömningen av om vidarebehandlingen är förenlig med insamlingsändamålen ska 
följande faktorer som anges i artikel 6.4 i dataskyddsförordningen beaktas:  

•  Kopplingar mellan de ändamål för vilka personuppgifterna har samlats in och 

ändamålen med den avsedda ytterligare behandlingen. 

•  Det sammanhang inom vilket personuppgifterna har samlats in, särskilt 

förhållandet mellan de registrerade och den personuppgiftsansvarige. 

•  Personuppgifternas art, särskilt om känsliga personuppgifter eller 

personuppgifter om lagöverträdelser behandlas. 

•  Eventuella konsekvenser för registrerade av den planerade fortsatta 

behandlingen. 

•  Förekomsten av lämpliga skyddsåtgärder, vilket kan inbegripa kryptering eller 

pseudonymisering.  

Ibland kan det vara tydligt att en viss vidarebehandling är förenlig med 
finalitetsprincipen. Men ofta är det svårt att göra den bedömningen i ett 
lagstiftningsärende, bland annat eftersom förutsättningarna för bedömningen i artikel 
6.4 inte är klara. Det är dock möjligt för lagstiftaren att införa reglering som ger stöd för 

                                                        
37 Av artikel 5.1 b framgår också att ytterligare behandling för arkivändamål av allmänt intresse, vetenskapliga eller 
historiska forskningsändamål eller statistiska ändamål i enlighet med artikel 89.1 inte ska anses vara oförenlig med de 
ursprungliga ändamålen. 
38 EU-domstolens dom den 20 oktober 2022, Digi, C‑77/21, EU:C:2022:805, p. 31. 
39 A. dom p. 34.  

Integritetsskyddsmyndigheten 
 

 
 
 

18(28) 

 

sådan vidarebehandling som är oförenlig med den ursprungliga behandlingen (se 
artikel 6.4 och skäl 50 andra stycket).  

Sådan lagstiftning måste enligt artikel 6.4 vara en nödvändig och proportionell åtgärd i 
ett demokratiskt samhälle för att skydda de mål som avses i artikel 23.1. Om det i 
lagstiftningen ges stöd för en viss vidarebehandling behöver någon 
förenlighetsbedömning inte göras av den personuppgiftsansvarige. Enligt IMY kan den 
grund som fastställs för vidarebehandlingen även omfatta behandling som är förenlig 
med finalitetsprincipen. Enligt skäl 41 till dataskyddsförordningen måste grunden vara 
tydlig och precis och förutsägbar för personer som omfattas av den.  

Exempel på frågor att ta ställning till: 

• 

Innebär förslagen att personuppgifter kommer att behandlas av någon av 
aktörerna för andra ändamål än insamlingsändamålen 
(vidarebehandling)? Tänk på att vidarebehandling kan ske både inom en 
organisation och vid utlämnande till en annan organisation. 

•  Är vidarebehandlingen förenlig med finalitetsprincipen (artiklarna 5.1 b 

och 6.4)? Om det är osäkert om vidarebehandlingen är förenlig med 
finalitetsprincipen bör det övervägas om det går att införa reglering enligt 
artikel 6.4 som ger stöd för vidarebehandlingen (se steg 6). 

Behövs det undantag enligt artikel 23 i 
dataskyddsförordningen? 

Ibland kan det i lagstiftningsarbetet finnas behov av att göra undantag från de 
rättigheter som dataskyddsförordningen ger registrerade. Enligt artikel 23.1 i 
dataskyddsförordningen är det möjligt att i en medlemsstats nationella rätt, införa en 
lagstiftningsåtgärd som begränsar tillämpningsområdet för de skyldigheter och 
rättigheter som föreskrivs i artiklarna 12–22 och 34, samt artikel 5 i den mån dess 
bestämmelser motsvarar de rättigheter och skyldigheter som fastställs i artiklarna 12–
22. En sådan begränsning måste ske med respekt för andemeningen i de 
grundläggande rättigheterna och friheterna och utgöra en nödvändig och proportionell 
åtgärd i ett demokratiskt samhälle i syfte att säkerställa ett antal olika mål som anges i 
artikel 23.1 a–j. Enligt artikel 23.2 i dataskyddsförordningen ska en lagstiftningsåtgärd 
som begränsar rättigheter och skyldigheter som följer av dataskyddsförordningen 
innehålla specifika bestämmelser åtminstone, när så är relevant, avseende bland 
annat ändamålen med behandlingen eller kategorierna av behandling, kategorierna av 
personuppgifter, skyddsåtgärder för att förhindra missbruk eller olaglig tillgång eller 
överföring och lagringstiden. EDPB har beslutat om riktlinjer som ger vägledning för 
tolkningen av artikel 23.40 

I dataskyddsförordningen finns också särskilda undantagsmöjligheter med hänsyn till 
yttrande- och informationsfriheten (artikel 85) samt för sådan 
personuppgiftsbehandling som sker för arkivändamål av allmänt intresse, 
vetenskapliga eller historiska forskningsändamål eller statistiska ändamål (artikel 89). 

I 5 kap. dataskyddslagen finns vissa generella undantag från rätten till information och 
rätten att få tillgång i artiklarna 13–15 i dataskyddsförordningen. Undantagen innebär 
bland annat att dessa rättigheter inte gäller sådana uppgifter som den 
personuppgiftsansvarige inte får lämna ut enligt lag eller annan författning eller enligt 

                                                        
40 EDPB:s riktlinjer 10/2020 ”Restrictions under Article 23 GDPR”, https://edpb.europa.eu/system/files/2021-
10/edpb_guidelines202010_on_art23_adopted_after_consultation_en.pdf    

Integritetsskyddsmyndigheten 
 

 
 
 

19(28) 

 

beslut som har meddelats med stöd av författning. Därigenom undantas bland annat 
personuppgifter som omfattas av sekretess från rätten till information och tillgång i 
artiklarna 13–15.  

Exempel på frågor att ta ställning till: 

•  Finns det ett behov av att göra undantag med stöd av artikel 23 från 

bestämmelserna i artiklarna 12–22?  

•  Rör den föreslagna lagstiftningen behandling av personuppgifter som sker för 

arkivändamål av allmänt intresse, vetenskapliga eller historiska 
forskningsändamål eller statistiska ändamål? Behövs det undantag enligt 
artikel 89? 

Bedömning av om det finns stöd för 
personuppgiftsbehandlingen 

Om det efter kartläggningen och bedömningen i steg 1-4 står klart att det kommer att 
krävas kompletterande reglering för att ge stöd för behandlingen av personuppgifter 
går man vidare till steg 5. 

Om det i stället framgår att det finns stöd för behandlingen i befintlig 
dataskyddsreglering och den föreslagna verksamhetsregleringen, behöver det göras 
en samlad nödvändighets- och proportionalitetsanalys av förslagen (se artikel 6.3 i 
dataskyddsförordningen). I denna bedömning behöver även befintlig 
personuppgiftsbehandling beaktas. Analysen bör omfatta en bedömning av det 
samlade behovet av att personuppgifter behandlas samt om och i vilken utsträckning 
personuppgiftsbehandlingen är ägnad att tillgodose behovet. Vidare behöver det göras 
en bedömning av det intrång som den nya personuppgiftsbehandlingen, tillsammans 
med befintlig behandling, får för de registrerades personliga integritet. För att 
personuppgiftsbehandlingen ska vara tillåten behöver behoven stå i rimlig proportion 
till intrånget i den personliga integriteten. Om det finns alternativa sätt att uppnå 
ändamålet som innebär mindre integritetsrisker, men som på ett fullgott sätt kan bidra 
till att uppfylla det aktuella ändamålet med personuppgiftsbehandlingen, bör det 
övervägas. 

Om det vid bedömningen konstateras att kraven i artikel 6.3 är uppfyllda kan 
integritetsanalysen avslutas. I annat fall behövs en fortsatt analys enligt steg 5–7. 

STEG 5: 2 kap. 6 § andra stycket 
regeringsformen 

Skydd för den personliga integriteten vid behandling av personuppgifter ges även i 
regeringsformen. Enligt 2 kap. 6 § andra stycket regeringsformen är var och en 
gentemot det allmänna skyddad mot betydande intrång i den personliga integriteten, 
om det sker utan samtycke och innebär övervakning eller kartläggning av den 
enskildes personliga förhållanden.  

Avgörande för om en åtgärd ska anses innebära övervakning eller kartläggning är inte 
dess huvudsakliga syfte utan vilken effekt som åtgärden har. Vid bedömningen av 
vilka åtgärder som kan anses utgöra ett ”betydande intrång” ska både åtgärdens 
omfattning och arten av det intrång som åtgärden innebär beaktas. Grundlagsskyddet 
omfattar endast sådana intrång som på grund av åtgärdens intensitet eller omfattning, 

Integritetsskyddsmyndigheten 
 

 
 
 

20(28) 

 

eller av hänsyn till uppgifternas integritetskänsliga natur eller andra omständigheter, 
innebär ett betydande ingrepp i den enskildes privata sfär.41 

Grundlagsskyddet får enligt 2 kap. 20 § första stycket regeringsformen endast 
begränsas genom lag. Det är således inte möjligt att begränsa skyddet genom 
förordning. Enligt 2 kap. 21 § regeringsformen ställs också krav på att begränsningar 
endast får göras för att tillgodose ändamål som är godtagbara i ett demokratiskt 
samhälle. Begränsningar får aldrig gå utöver vad som är nödvändigt med hänsyn till 
det ändamål som föranlett den och inte heller sträcka sig så långt att den utgör ett hot 
mot den fria åsiktsbildningen. Det betyder att en proportionalitetsbedömning ska göras. 
Av förarbetena framgår att grundlagsskyddet innebär att lagstiftaren tydligt måste 
redovisa vilka avvägningar som gjorts vid proportionalitetsbedömningen.42 
Proportionalitetsbedömningen enligt regeringsformen kan med fördel göras i samband 
med proportionalitetsbedömningen enligt dataskyddsförordningen (se steg 7). 

Bestämmelserna i 2 kap. 20 och 21 §§ regeringsformen innebär att det krävs att 
behandlingen regleras på ett tydligt sätt i lag för att säkerställa att intrånget i den 
personliga integriteten är proportionerlig i förhållande till vad som ska uppnås med 
behandlingen. Det behöver dock inte innebära att lagen alltid måste innehålla 
detaljerade regler, men de skyddande ramarna behöver lagstiftaren ge för att 
säkerställa att den föreslagna behandlingen är proportionerlig. 

Exempel på frågor att ta ställning till: 

•  Är 2 kap. 6 § andra stycket regeringsformen tillämplig? Denna fråga kan delas 

in i följande delfrågor: 

o 

Innebär personuppgiftsbehandlingen ett betydande intrång i den 
personliga integriteten?  

o  Sker personuppgiftsbehandlingen utan samtycke?  
o 

Innebär personuppgiftsbehandlingen övervakning eller kartläggning 
av den enskildes personliga förhållanden?  

o  Är personuppgiftsbehandlingen proportionerlig? 

STEG 6: Utformningen av ny reglering  

Om man i steg 4 konstaterat att det krävs kompletterande reglering behöver det 
bedömas hur regleringen ska utformas för att vara förenlig med 
dataskyddsförordningen och övrig dataskyddsreglering. Den regleringen som ska tas 
fram kan vara av många olika slag. Det kan till exempel vara fråga om att ta fram en 
ny författning som reglerar en myndighets personuppgiftsbehandling, en så kallad 
registerförfattning. Ett annat exempel är förslag som innebär ett utökat 
informationsutbyte mellan flera myndigheter. Olika frågor kan aktualiseras beroende 
på vilken reglering som föreslås. Nedan ges allmän vägledning kring utformningen av 
ny dataskyddsreglering. Vidare anges vissa exempel på bestämmelser som kan 
införas för att begränsa integritetsriskerna.   

Allmänna utgångspunkter för regleringen 

Den grundläggande principen om uppgiftsminimering innebär att personuppgifter inte 
får vara för omfattande i förhållande till de ändamål för vilka de behandlas (artikel 5.1 c 
i dataskyddsförordningen). Utgångspunkten bör därför vara att utforma regleringen på 

                                                        
41 Se regeringen proposition 2009/10:80 En reformerad grundlag s. 250. 
42 A. prop. s. 177. 

Integritetsskyddsmyndigheten 
 

 
 
 

21(28) 

 

ett sådant sätt att personuppgiftsbehandlingen blir så begränsad som möjligt med 
hänsyn till ändamålet, till exempel vad gäller antalet personer och antal uppgifter om 
varje person. Det gäller särskilt behandling av känsliga personuppgifter och andra 
personuppgifter av integritetskänslig karaktär. Om det finns alternativa sätt att uppnå 
ändamålet som innebär mindre integritetsrisker, men som på ett fullgott sätt kan bidra 
till att uppfylla det aktuella ändamålet, behöver det övervägas. 

Trots att dataskyddsförordningen är direkt tillämplig finns det utrymme att införliva 
delar av förordningen i nationell rätt i den utsträckning det krävs för att göra de 
nationella bestämmelserna begripliga för de personer som de tillämpas på (se skäl 8 
till dataskyddsförordningen).   

En annan utgångspunkt är att de begrepp som förekommer i dataskyddsförordningen 
bör användas även i nationell rätt. Det kan i annat fall uppstå tolknings- och 
tillämpningssvårigheter. 

Normgivningsnivå 

Dataskyddsförordningen ställer inte krav på att reglering i nationell rätt, till exempel av 
en rättslig grund, införs på en viss normhierarkisk nivå.43 Utifrån 
dataskyddsförordningens perspektiv kan således nationell reglering införas även i 
förordning.  

Om det i steg 5 konstaterats att grundlagsskyddet i 2 kap. 6 § andra stycket 
regeringsformen är tillämpligt krävs dock reglering i lag. I övrigt styrs 
normgivningsnivån i svensk rätt av reglerna om normgivningsmakten i 8 kap. 
regeringsformen. Vid mer omfattande personuppgiftsbehandling görs dock ofta 
bedömningen att den grundläggande regleringen bör införas i lag, även om det inte 
krävs enligt 8 kap. regeringsformen. Detta eftersom det kan vara lämpligt att riksdagen 
får ta ställning till om de integritetsrisker som förslaget medför är motiverade. 
Bestämmelser på detaljnivå kan ofta placeras i förordning. En fördel med detta är att 
bestämmelserna lättare kan ändras när det behövs.   

Hur ska den rättsliga grunden enligt artikel 6.3 regleras? 

En central fråga är hur den rättsliga grunden enligt artikel 6.3 ska regleras. 
Dataskyddsförordningen ställer krav på tydlighet, precision, förutsebarhet och 
proportionalitet (artikel 6.3 och skäl 41). Kravet på förutsebarhet ska ses från den 
registrerades – och inte den personuppgiftsansvariges – perspektiv (skäl 41). EU-
domstolen har i sin praxis ställt höga krav på utformningen av de rättsliga grunder som 
ska ligga till grund för personuppgiftsbehandling.44  

Det måste alltid göras en bedömning av personuppgiftsbehandlingens och 
verksamhetens karaktär för att avgöra hur stor grad av tydlighet och precision som 

                                                        
43 Se skäl 41 till dataskyddsförordningen.  
44 EU-domstolens dom den 24 februari 2022, Valsts ieņēmumu dienests, C-175/20, EU:C:2022:124, punkt 83, där 
EU-domstolen uttalar följande: ”I detta sammanhang ska det dock erinras om att för att uppfylla det 
proportionalitetskrav som föreskrivs i artikel 5.1 c i förordning 2016/679 (se för ett liknande resonemang, dom av den 
22 juni 2021, Latvijas Republikas Saeima (Prickning), C-439/19, EU:C:2021:504, punkt 98 och där angiven 
rättspraxis), måste de föreskrifter som ligger till grund för behandlingen innehålla tydliga och precisa bestämmelser 
som reglerar räckvidden och tillämpningen av den aktuella åtgärden samt ange minimikrav, så att de personer vars 
personuppgifter lämnas ut ges tillräckliga garantier för att uppgifterna på ett effektivt sätt är skyddade mot riskerna för 
missbruk. Dessa föreskrifter måste även vara rättsligt bindande enligt nationell rätt och i synnerhet ange under vilka 
omständigheter och på vilka villkor en åtgärd för behandling av sådana uppgifter får vidtas, vilket säkerställer att 
ingreppet begränsas till vad som är strikt nödvändigt (dom av den 6 oktober 2020, Privacy International, C-623/17, 
EU:C:2020:790, punkt 68 och där angiven rättspraxis).” 
 

Integritetsskyddsmyndigheten 
 

 
 
 

22(28) 

 

krävs. Ett mer kännbart intrång kräver en mer preciserad rättslig grund, medan 
personuppgiftsbehandling med lägre integritetsrisker kan ske med stöd av en mer 
allmänt hållen rättslig grund.45  

Det är viktigt att göra en helhetsbedömning av den rättsliga grunden och se samspelet 
med verksamhetsregleringen när behovet av kompletterande dataskyddsreglering 
bedöms. En tydlig verksamhetsreglering kan medföra att behovet av särskilda 
dataskyddsbestämmelser, för att avgränsa och förtydliga den rättsliga grunden, kan 
minska. En mer allmänt hållen verksamhetsreglering kan däremot kräva en mer 
preciserad reglering av personuppgiftsbehandlingen, till exempel genom reglering av 
ändamålsbegränsningar. De särskilda typer av bestämmelser som beskrivs nedan kan 
tas in i den rättsliga grunden enligt artikel 6.3 för att uppnå kraven på tydlighet, 
precision, förutsebarhet och proportionalitet.  

Särskilda typer av bestämmelser som kan behövas för att 
uppfylla kraven i dataskyddsförordningen 

Bestämmelser om personuppgiftsansvar 
Det är enligt artikel 4.7 i dataskyddsförordningen möjligt att i nationell rätt reglera vem 
som ska vara personuppgiftsansvarig. En fördel med detta är att det skapar tydlighet 
och förutsebarhet för både de som ska behandla personuppgifter och för de 
registrerade. Det gäller i synnerhet om flera aktörer är inblandade. Ansvaret ska 
läggas på den som har faktisk möjlighet att påverka ändamålen och medlen för 
behandlingen. Den personuppgiftsansvarige måste ha möjlighet att ta sitt ansvar. Om 
sådan reglering inte införs, kan det vara lämpligt att i förarbetena att klargöra vem eller 
vilka som ska vara personuppgiftsansvarig.  

Bestämmelser om vilka personuppgifter som får behandlas 
Det kan vara svårt att i förväg avgöra exakt vilka personuppgifter som bör kunna 
behandlas inom ramen för en verksamhet. En precisering av vilka uppgifter som får 
behandlas kan därför normalt ta sikte på kategorier eller typer av uppgifter (jfr 
artiklarna 6.3 och 23.2 b i dataskyddsförordningen). Behovet av reglering måste dock 
bedömas från fall till fall utifrån dataskyddsförordningens krav på tydlighet, precision, 
förutsebarhet och proportionalitet. Vid särskilt integritetskänslig behandling av 
personuppgifter kan det vara nödvändigt att mer precist reglera vilka personuppgifter 
som ska få behandlas. 

Bestämmelser om känsliga personuppgifter 
Vissa av undantagen i artikel 9.2 i dataskyddsförordningen beträffande känsliga 
personuppgifter innehåller uttryckliga hänvisningar till och krav på innehållet i 
unionsrätten och medlemsstaternas nationella rätt såsom krav på bestämmelser om 
så kallade skyddsåtgärder, se nedan under avsnittet Reglering av andra 
integritetshöjande åtgärder i syfte att minska integritetsrisker, sid. 23 f. Det kan 
medföra krav på kompletterande nationell reglering avseende en viss behandling av 
känsliga personuppgifter. Detta gäller bestämmelserna i artikel 9.2 b (arbetsrätt med 
mera), g (viktigt allmänt intresse), h (hälso- och sjukvård med mera), i (folkhälsa) och j 
(arkiv, forskning och statistik) samt artikel 9.3, se ovan under avsnittet Finns det stöd i 
artikel 9 för behandling av känsliga personuppgifter?, sid. 15 f. 

I sådan kompletterande reglering av känsliga personuppgifter bör det tydligt framgå 
med vilket undantag i artikel 9.2 som behandlingen ska ske eftersom det är den 

                                                        
45 Se prop. 2017/18:105 s. 51. 

Integritetsskyddsmyndigheten 
 

 
 
 

23(28) 

 

bestämmelsen som utgör det faktiska undantaget för behandlingen (jfr utformningen 
av 3 kap. 2-3 och 5-7 §§ dataskyddslagen). Detta så att det är tydligt med vilket 
rättsligt stöd som behandlingen utförs för att skapa tydlighet och förutsebarhet för de 
registrerade och för den personuppgiftsansvarige i frågan om den har rätt att behandla 
känsliga personuppgifter. 

Bestämmelser som ger stöd för behandling av uppgifter om lagöverträdelser 
I vissa fall kan det krävas särskild rättslig reglering för den personuppgiftsbehandling 
som utförs av personuppgiftsansvariga som inte är myndigheter vid behandling av 
personuppgifter som rör fällande domar i brottmål och överträdelser eller därmed 
sammanhängande säkerhetsåtgärder enligt artikel 6.1 (personuppgifter som rör 
lagöverträdelser, artikel 10 i dataskyddsförordningen), se ovan under avsnittet Finns 
det stöd för behandling av personuppgifter som rör lagöverträdelser?, sid. 16 f. 

Bestämmelser om tillåtna ändamål 
En vanlig typ av bestämmelser vid reglering av behandling av personuppgifter är 
ändamålsbestämmelser som syftar till att klargöra för vilka ändamål som myndigheten 
får behandla uppgifter i sin verksamhet. Sådana bestämmelser kan fylla flera 
funktioner. Den viktigaste funktionen är att begränsa integritetsintrånget genom att 
ange den yttersta ram inom vilken personuppgifter får behandlas. 
Ändamålsbestämmelser kan sägas anpassa tillämpningen av dataskyddsförordningen 
och säkerställa en laglig och rättvis behandling av personuppgifter. Under 
dataskyddsförordningen kan sådana bestämmelser vara avgörande för att en rättslig 
grund ska leva upp till förordningens krav på förutsebarhet och proportionalitet. 

Reglering av andra integritetshöjande åtgärder i syfte att minska integritetsrisker  
Andra bestämmelser som minskar integritetsrisker kan exempelvis vara följande.  

•  Bestämmelser om begränsningar i sök- och sammanställningsmöjligheter, till 

exempel tillåtna sökbegrepp. Detta är särskilt viktigt vid behandling av 
känsliga personuppgifter och uppgifter om lagöverträdelser. 

•  Bestämmelser om pseudonymisering (se artiklarna 4.5 och 32 i 

dataskyddsförordningen). 

•  Bestämmelser om begränsningar av möjligheter till utlämnande, till exempel 
begränsning av tillåtna mottagare eller tillåtna ändamål för utlämnande samt 
bestämmelser om sekretess eller tystnadsplikt. 

•  Bestämmelser om vilka som ska ha åtkomst till personuppgifterna.  
•  Bestämmelser om säkerhetsåtgärder, särskilt vid behandling av känsliga 

personuppgifter och andra personuppgifter av integritetskänslig karaktär. Det 
kan till exempel avse krav på kryptering och stark autentisering vid överföring 
eller bestämmelser om loggning för att möjliggöra kontroller av vem eller vilka 
som haft åtkomst till personuppgifterna (åtkomstkontroll), se artikel 32. 
•  Bestämmelser om elektroniskt utlämnande. Direktåtkomst är den mest 

integritetskänsliga formen för utlämnande. Om direktåtkomst ska förekomma 
bör det normalt regleras särskilt.  

•  Bestämmelser om hur länge personuppgifterna får bevaras eller, om det är 

fråga om allmänna handlingar, gallringsfrister. För att sådana bestämmelser 
ska ge ett mervärde från integritetsperspektiv behöver de vara mer konkreta 
än den grundläggande principen om lagringsminimering i artikel 5.1 d.  

•  Bestämmelser om krav på medgivande46 från den registrerade för att 

behandlingen ska vara tillåten. Ett alternativ till detta kan vara att ge den 

                                                        
46 Ett sådant medgivande är en integritetshöjande åtgärd och utgör inte rättslig grund för behandlingen. Det är således 
något annat än ett samtycke enligt artikel 6.1 a i dataskyddsförordningen.  

Integritetsskyddsmyndigheten 
 

 
 
 

24(28) 

 

registrerade en ovillkorlig rätt att motsätta sig behandlingen, en så kallad opt-
out.  
 

STEG 7: Slutlig proportionalitets- och 
nödvändighetsbedömning 

När man gjort en bedömning av hur den kompletterande regleringen bör utformas 
behöver man göra en samlad proportionalitets- och nödvändighetsbedömning av 
förslagen. Vid denna bedömning kan det ofta finnas skäl att gå tillbaka till steg 6 för att 
ta ställning till vilken ytterligare reglering som behövs för att säkerställa att förslaget 
uppfyller kraven på nödvändighet och proportionalitet.  

När det gäller begränsningar av enskildas rätt till skydd för sina personuppgifter följer 
det av artiklarna 8 och 52.1 i EU:s stadga om de grundläggande rättigheterna att 
sådana begränsningar endast får göras om de är nödvändiga och faktiskt svarar mot 
mål av allmänt samhällsintresse som erkänns av unionen eller behovet av skydd för 
andra människors rättigheter och friheter. Kravet på nödvändighet innebär att om flera 
lämpliga åtgärder finns ska den minst betungande åtgärden väljas. Endast en åtgärd 
som visat sig vara nödvändig, bör bli föremål för en proportionalitetsbedömning.47  

För att en behandling av personuppgifter ska vara tillåten enligt artikel 6.1 b–f i 
dataskyddsförordningen krävs att den är nödvändig i förhållande till den rättsliga 
grunden. Kravet på nödvändighet innebär dock inte att det ska vara omöjligt att utföra 
till exempel uppgiften av allmänt intresse utan att den specifika behandlingen 
genomförs.48 Behandlingen kan anses nödvändig och därmed tillåten enligt artikel 6 
om den leder till effektivitetsvinster.49  

Av såväl EU:s stadga om de grundläggande rättigheterna som 
datasskyddsförordningen framgår att nationella lagstiftningsåtgärder som ger stöd för 
behandling av personuppgifter måste vara förenliga med proportionalitetsprincipen. 
För att uppfylla kravet på proportionalitet krävs att inskränkningarna i skyddet av 
personuppgifter begränsas till vad som är strikt nödvändigt. Lagstiftning som innebär 
ett ingrepp måste enligt EU-domstolens praxis innehålla tydliga och precisa 
bestämmelser som reglerar räckvidden och tillämpningen av den aktuella åtgärden.50  

En proportionalitetsbedömning omfattar en bedömning av vikten med det eftersträvade 
målet samt om och i vilken utsträckning den föreslagna åtgärden är ägnad att 
tillgodose målet. En bedömning behöver även göras av vilken påverkan som intrånget 
har på de grundläggande rättigheterna till privatliv och dataskydd. Åtgärden bör inte 
medföra en oproportionerlig börda för de personer som berörs av begränsningen i 
förhållandet till det eftersträvade målet. En proportionalitetsbedömning innebär att en 
bedömning ska göras av vilka skyddsåtgärder som behövs för att minska de risker 
som den planerade lagstiftningsåtgärden utgör för de grundläggande rättigheterna och 
friheterna för de individer som berörs till en proportionerlig nivå. Om slutsatsen blir att 
åtgärden inte är proportionerlig kan åtgärden inte föreslås alternativt behöver förslaget 

                                                        
47 Se EU-domstolens dom den 8 april 2014, Digital Rights Ireland och Seitlinger m.fl., C-293/12 och C-594/12, 
ECLI:EU:C:2014:238, där EU-domstolen inte fortsatte att bedöma proportionaliteten efter att ha konstaterat att 
begränsningarna av rättigheterna i artiklarna 7 och 8 inte var strikt nödvändiga.  
48 Se prop. 2017/18:105 s. 46 f. 
49 Se prop. 2017/18:105 s. 189. 
50 Se till exempel EU-domstolens dom den 16 juli 2020, Schrems II, C-311/18, ECLI:EU:C:2020:559, p. 176 och dom 
den 22 juni 2021, Latvijas Republikas Saeima, C-439/19, ECLI:EU:C:2021:504, p. 105. 

Integritetsskyddsmyndigheten 
 

 
 
 

25(28) 

 

omarbetas. Införandet av skyddsåtgärder kan då behövas för att göra åtgärden 
proportionerlig.51 

Exempel på frågor att ta ställning till: 

•  Motiveras förslagen av mål av allmänt samhällsintresse (artikel 52.1 i EU:s 

stadga om de grundläggande rättigheterna)? 

•  Finns det mindre ingripande sätt att nå dessa mål? 
•  Är behandlingen av personuppgifter ägnad att uppnå de uppställda målen av 

allmänt samhällsintresse? 

•  Står de behov som motiverar personuppgiftsbehandlingen i rimlig proportion 

till intrånget i den personliga integriteten? 

•  Behövs ytterligare reglering för att stärka skyddet för den personliga 

integriteten (se steg 6)? 

 

 

                                                        
51 EDPS Guidelines on assessing the proportionality of measures that limit the fundamental rights to privacy and to 
the protection of personal data, 19 December 2019.  

Integritetsskyddsmyndigheten 
 

 
 
 

26(28) 

 

Integritetsanalys i lagstiftningsarbete – 
checklista 

STEG 1: Kartlägg personuppgiftsbehandlingen och bedöm 
vilket regelverk som är tillämpligt 

Det första steget i en integritetsanalys är att så detaljerat som möjligt kartlägga och 
beskriva den behandling av personuppgifter som förslaget medför eller förutsätter, 
antingen som en direkt eller indirekt följd av förslaget. Tänk på att även en utökning av 
en befintlig behandling av personuppgifter kräver en analys. 

•  Vilka personuppgifter kommer att behandlas och på vilket sätt kommer det att 

ske? 

•  Vilka aktörer kommer att behandla personuppgifterna? Om det finns flera 

aktörer beskriv då hela flödet. 

•  Vilket regelverk är tillämpligt? Kommer personuppgiftsbehandlingen att ske 

utanför det område som regleras av dataskyddsförordningen, till exempel 
inom tillämpningsområdet för brottsdatadirektivet? Tänk på att ett förslag kan 
omfatta personuppgiftsbehandling inom flera regelverk. 

STEG 2: Kartlägg och bedöm integritetsriskerna med 
personuppgiftsbehandlingen  

Nästa steg är att göra en kartläggning och bedömning av integritetsriskerna med 
personuppgiftsbehandlingen. Det bör omfatta alla aktörer och 
personuppgiftsbehandlingar som omfattas av förslaget.   

•  Behandlas känsliga personuppgifter, uppgifter om lagöverträdelser eller 

person- eller samordningsnummer? 

•  Behandlas andra uppgifter som innebär särskilda integritetsrisker, till exempel 
personuppgifter som rör enskildas privatliv, sekretessbelagda personuppgifter 
eller personuppgifter om barn?  

•  Hur omfattande är personuppgiftsbehandlingen?  
•  Vem eller vilka kommer att bestämma ändamål och medel för behandlingen 

(personuppgiftsansvarig)? 

•  Vilket inflytande kommer de registrerade att ha över behandlingen och hur ser 

förhållandet ut till den personuppgiftsansvarige?  

•  Vilka är de övergripande ändamålen med personuppgiftsbehandlingen? 
•  Vilken spridning kommer personuppgifterna att få? 

STEG 3: Kartlägg befintlig reglering  

I detta steg kartläggs den befintliga reglering som kan ge rättsligt stöd för 
personuppgiftsbehandlingen.  

•  Kartlägg vilka rättsliga grunder enligt artikel 6.1 i dataskyddsförordningen som 

kan ge stöd för den behandling som krävs enligt förslaget. Tänk på att göra 
denna bedömning för alla inblandade aktörer, det vill säga för alla som ska 
behandla personuppgifter till följd av förslaget.  

•  Vilken verksamhetsreglering och personuppgiftsreglering finns för de 

inblandade aktörerna?  

•  Vilken reglering kan ge stöd för informationsutbyte mellan de inblandade 

aktörerna? 

Integritetsskyddsmyndigheten 
 

 
 
 

27(28) 

 

STEG 4: Behovet av ny reglering  

När utredningen har kartlagt personuppgiftsbehandlingen, riskerna med denna och 
befintlig reglering är nästa steg att bedöma om det finns behov av ny kompletterande 
reglering. När det ska bedömas om den befintliga regleringen är tillräcklig för att ge 
stöd för personuppgiftsbehandlingen är utgångspunkten dataskyddsförordningens krav 
på proportionalitet (artikel 6.3) samt tydlighet, precision och förutsebarhet för de 
registrerade (skäl 41). Ett mer kännbart intrång kräver en mer preciserad rättslig grund 
som gör intrånget förutsebart, medan personuppgiftsbehandling med lägre 
integritetsrisker kan ske med stöd av en mer allmänt hållen rättslig grund enligt artikel 
6.3. 

•  Finns det rättslig grund enligt artikel 6 i dataskyddsförordningen för 

personuppgiftsbehandlingen? 

•  Finns det stöd i artikel 9 för behandling av känsliga personuppgifter? 
•  Finns det stöd för behandling av personuppgifter som rör lagöverträdelser? 
•  Finns det behov av stöd för vidarebehandling av personuppgifter (artiklarna 

5.1 b och 6.4 i dataskyddsförordningen)? 

•  Behövs det undantag enligt artikel 23 i dataskyddsförordningen? 

Om det efter kartläggningen och bedömningen i steg 1–4 står klart att det kommer 
att krävas kompletterande reglering för att ge stöd för behandlingen av 
personuppgifter, går man vidare till steg 5. 

Om det i stället framgår att det finns stöd för behandlingen i befintlig 
dataskyddsreglering och den föreslagna verksamhetsregleringen, behöver det göras 
en samlad nödvändighets- och proportionalitetsanalys av förslagen enligt bland annat 
artikel 6.3 i dataskyddsförordningen, se vidare steg 7.  

Om det vid bedömningen konstateras att kraven i artikel 6.3 är uppfyllda kan 
integritetsanalysen avslutas. I annat fall behövs en fortsatt analys enligt steg 5–7. 

STEG 5: 2 kap. 6 § andra stycket regeringsformen  

Även i 2 kap. 6 § andra stycket regeringsformen ges skydd för den personliga 
integriteten vid behandling av personuppgifter. I steg 5 behöver det därför utredas om 
bestämmelsen är tillämplig. Den proportionalitetsbedömning som under vissa 
förutsättningar ska göras enligt regeringsformen, kan med fördel göras i samband med 
proportionalitetsbedömningen enligt dataskyddsförordningen (se steg 7). 

• 

Innebär personuppgiftsbehandlingen ett betydande intrång i den personliga 
integriteten? 

•  Sker personuppgiftsbehandlingen utan samtycke? 
• 

Innebär personuppgiftsbehandlingen övervakning eller kartläggning av den 
enskildes personliga förhållanden? 

•  Är personuppgiftsbehandlingen proportionerlig? 

STEG 6: Utformningen av ny reglering  

Om man i steg 4 konstaterat att det krävs kompletterande reglering behöver det 
bedömas hur regleringen ska utformas för att vara förenlig med 
dataskyddsförordningen och övrig dataskyddsreglering. 

Integritetsskyddsmyndigheten 
 

 
 
 

28(28) 

 

•  Vilken normgivningsnivå är lämplig? 
•  Hur ska den rättsliga grunden regleras? 
•  Behöver det regleras vem eller vilka som ska vara personuppgiftsansvariga? 
•  Behöver det preciseras vilka personuppgifter som får behandlas? 
•  Behövs rättsligt stöd för behandling av känsliga personuppgifter eller 

uppgifter om lagöverträdelser? 

•  Behöver det regleras för vilka ändamål behandlingen får ske? 
•  Behövs andra bestämmelser för att minska integritetsriskerna, till exempel 

bestämmelser om sökbegränsningar, sekretess och tystnadsplikt, 
säkerhetsåtgärder eller bestämmelser som ställer krav på att den 
registrerade ska ge sitt medgivande till behandlingen? 

•  Om direktåtkomst ska förekomma bör det ofta regleras särskilt. 

STEG 7: Slutlig proportionalitets- och 
nödvändighetsbedömning 

När man gjort en bedömning av hur den kompletterande regleringen bör utformas 
behöver man göra en samlad proportionalitets- och nödvändighetsbedömning av 
förslagen enligt såväl EU:s stadga om de grundläggande rättigheterna som 
datasskyddsförordningen. 

•  Motiveras förslagen av mål av allmänt samhällsintresse (artikel 52.1 i EU:s 

stadga om de grundläggande rättigheterna)? 

•  Finns det mindre ingripande sätt att nå målen? 
•  Är behandlingen av personuppgifter ägnad att uppnå de uppställda målen av 

allmänt samhällsintresse? 

•  Står de behov som motiverar personuppgiftsbehandlingen i rimlig proportion 

till intrånget i den personliga integriteten? 

•  Behövs ytterligare reglering för att stärka skyddet för den personliga 

integriteten? Gå då tillbaka till steg 6. 

 


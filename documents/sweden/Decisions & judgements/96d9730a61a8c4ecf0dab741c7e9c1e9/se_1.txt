Beslut

Diarienr

2020-12-02

DI-2019-3840

Styrelsen för Sahlgrenska
Universitetssjukhuset
Blå stråket 5
413 45 Göteborg

Tillsyn enligt dataskyddsförordningen och
patientdatalagen – behovs- och riskanalys och
frågor om åtkomst i journalsystem

Postadress: Box 8114, 104 20 Stockholm
Webbplats: www.datainspektionen.se

E-post: datainspektionen@datainspektionen.se
Telefon: 08-657 61 00

1 (34)

Datainspektionen

DI-2019-3840

Innehåll
Datainspektionens beslut..................................................................................... 3
Redogörelse för tillsynsärendet......................................................................... 4
Tidigare granskning av behovs- och riskanalys................................................ 5
Vad som framkommit i ärendet.................................................................... 5
Sahlgrenska Universitetssjukhuset har i huvudsak uppgett följande........... 5
Personuppgiftsansvarig..................................................................................... 5
Journalsystem.................................................................................................... 6
Inre sekretess................................................................................................... 6
Behovs- och riskanalys...................................................................................... 6
Behörighetstilldelning avseende åtkomst till personuppgifter om patienter.. 8
Aktiva val........................................................................................................... 9
Behovs- och riskanalys...................................................................................... 9
Behörighetstilldelning avseende åtkomst till personuppgifter om patienter.. 9
Motivering av beslutet........................................................................................ 10
Krav på att göra behovs- och riskanalys......................................................... 14
Datainspektionens bedömning.................................................................... 16
Sahlgrenska Universitetssjukhusets process för behovs- och riskanalys...... 19
Dokumentation av åtkomsten (loggar).......................................................... 27
Val av ingripande........................................................................................... 29
Rättslig reglering............................................................................................. 29
Föreläggande.................................................................................................... 30
Sanktionsavgift................................................................................................. 31
Bilagor: Bilaga 1 – Hur man betalar sanktionsavgift............................................ 33
Hur man överklagar.............................................................................................. 34

2 (34)

Datainspektionen

DI-2019-3840

Datainspektionens beslut
Datainspektionen har vid granskning den 23 april 2019 konstaterat att
Styrelsen för Sahlgrenska Universitetssjukhuset (Sahlgrenska
Universitetssjukhuset) behandlar personuppgifter i strid med artikel 5.1 f och
5.2 samt artikel 32.1 och 32.2 i dataskyddsförordningen1 genom att
1.

Sahlgrenska Universitetssjukhuset i egenskap av
personuppgiftsansvarig inte uppfyller kravet på att det ska ha
genomförts en behovs- och riskanalys innan tilldelning av
behörigheter sker i journalsystemen Melior och Nationell
patientöversikt i enlighet med 4 kap. 2 § och 6 kap. 7 §
patientdatalagen (2008:355) och 4 kap. 2 § Socialstyrelsens
föreskrifter och allmänna råd (HSLF-FS 2016:40) om journalföring
och behandling av personuppgifter i hälso- och sjukvården. Detta
innebär att Sahlgrenska Universitetssjukhuset inte har vidtagit
lämpliga organisatoriska åtgärder för att kunna säkerställa och kunna
visa att behandlingen av personuppgifterna har en säkerhet som är
lämplig i förhållande till riskerna.

2. Sahlgrenska Universitetssjukhuset inte begränsar användarnas
behörigheter för åtkomst till journalsystemen Melior och Nationell
patientöversikt till vad som enbart behövs för att användaren ska
kunna fullgöra sina arbetsuppgifter inom hälso- och sjukvården
enligt 4 kap. 2 § och 6 kap. 7 § patientdatalagen och 4 kap. 2 § HSLFFS 2016:40. Det innebär att Sahlgrenska Universitetssjukhuset inte
har vidtagit åtgärder för att kunna säkerställa och kunna visa en
lämplig säkerhet för personuppgifterna.
3. Sahlgrenska Universitetssjukhuset inte i Melior har dokumentation
av åtkomst (loggar) där det framgår vilka åtgärder som har vidtagits
med uppgifter om en patient enligt 4 kap. 3 § patientdatalagen och 4
kap. 9 § (punkt 1) HSLF-FS 2016:40. Det innebär att Sahlgrenska

Europaparlamentets och rådets förordning (EU) 2016/679 av den 27 april 2016 om skydd
för fysiska personer med avseende på behandling av personuppgifter och om det fria flödet
av sådana uppgifter och om upphävande av direktiv 95/46/EG (allmän
dataskyddsförordning).
1

3 (34)

Datainspektionen

DI-2019-3840

Universitetssjukhuset inte har vidtagit lämpliga organisatoriska
åtgärder för att kunna säkerställa och kunna visa att behandlingen av
personuppgifterna har en säkerhet som är lämplig i förhållande till
riskerna.
Datainspektionen beslutar med stöd av artiklarna 58.2 och 83 i dataskyddsförordningen och 6 kap. 2 § lagen (2018:218) med
kompletterande bestämmelser till EU:s dataskyddsförordning att
Sahlgrenska Universitetssjukhuset, för överträdelse av artikel 5.1 f och
5.2 samt artikel 32.1 och 32.2 i dataskyddsförordningen, ska betala en
administrativ sanktionsavgift på 3 500 000 (tre miljoner femhundra
tusen) kronor.
Datainspektionen förelägger med stöd av artikel 58.2 d i
dataskyddsförordningen Sahlgrenska Universitetssjukhuset att
1.

se till att erforderlig behovs- och riskanalys genomförs och
dokumenteras för journalsystemen Melior och Nationell
patientöversikt och att därefter, med stöd av behovs- och
riskanalysen, varje användare tilldelas individuell behörighet för
åtkomst till personuppgifter som begränsas till enbart vad som
behövs för att den enskilde ska kunna fullgöra sina arbetsuppgifter
inom hälso- och sjukvården, i enlighet med artikel 5.1 f och artikel
32.1 och 32.2 i dataskyddsförordningen, 4 kap. 2 § och 6 kap. 7 §
patientdatalagen och 4 kap. 2 § HSLF-FS 2016:40.

2. dokumentera i journalsystemet Meliors loggar så att det där framgår
vilka åtgärder som har vidtagits med personuppgifter om en patient, i
enlighet med artikel 32 i dataskyddsförordningen, 4 kap. 3 §
patientdatalagen och 4 kap. 9 § (punkt 1) HSLF-FS 2016:40.

Redogörelse för tillsynsärendet
Datainspektionen inledde tillsyn genom skrivelse den 22 mars 2019 och har
på plats den 23 april 2019 granskat om Styrelsens för Sahlgrenska
Universitetssjukhuset (nedan kallat Sahlgrenska Universitetssjukhuset)
beslut om tilldelning av behörigheter har föregåtts av en behovs- och
riskanalys. Granskningen har även omfattat hur Sahlgrenska

4 (34)

Datainspektionen

DI-2019-3840

Universitetssjukhuset tilldelat behörigheter för åtkomst till
huvudjournalsystemet Melior och NPÖ, och vilka åtkomstmöjligheter de
tilldelade behörigheterna ger inom såväl ramen för den inre sekretessen
enligt 4 kap. patientdatalagen, som den sammanhållna journalföringen enligt
6 kap. patientdatalagen. Utöver detta har Datainspektionen granskat vilken
dokumentation av åtkomst (loggar) som finns i journalsystemen.
Datainspektionen har endast granskat användares åtkomstmöjligheter till
journalsystemet, dvs. vilken vårddokumentation användaren faktiskt kan ta
del av och läsa. Tillsynen har inte omfattat vilka funktioner som ingått i
behörigheten, dvs. vad användaren faktiskt kan göra i journalsystemet
(exempelvis utfärda recept, skriva remisser etc).
Tidigare granskning av behovs- och riskanalys
Datainspektionen har tidigare genomfört en tillsyn avseende om Sahlgrenska
Universitetssjukhuset hade genomfört en dokumenterad behovs- och
riskanalys enligt 2 kap. 6 § andra stycket andra meningen Socialstyrelsens
föreskrifter Informationshantering och journalföring i hälso- och sjukvården
(SOSFS 2008:14). Av Datainspektionens beslut med diarienummer 1607-2013,
meddelat den 27 mars 2015, framgår att Sahlgrenska Universitetssjukhuset
inte uppfyllde kravet på att genomföra en behovs- och riskanalys enligt
nämnda föreskrifter, och därför förelades att genomföra en sådan för
huvudjournalsystemet.
Vad som framkommit i ärendet
Sahlgrenska Universitetssjukhuset har i huvudsak uppgett följande.
Personuppgiftsansvarig
Sahlgrenska Universitetssjukhuset har uppgett att Styrelsen för Sahlgrenska
Universitetssjukhuset är personuppgiftsansvarig för den behandling av
personuppgifter som Sahlgrenska Universitetssjukhuset utför i
huvudjournalsystemet Melior. Sahlgrenska Universitetssjukhuset har vidare
uppgett att Nationell patientöversikt (NPÖ) endast är en läsvy som
presenterar information från anslutna system, och att ingen information
lagras i NPÖ. Sahlgrenska Universitetssjukhuset är inte
personuppgiftsansvarig för information som visas i NPÖ.

5 (34)

Datainspektionen

DI-2019-3840

Journalsystem
Sahlgrenska Universitetssjukhuset har uppgett att de sedan 1998 använder
sig av huvudjournalsystemet Melior inom ramen för den inre sekretessen.
Allt ses som inre sekretess inom ramen för Västra Götalandsregionen.
Sedan den 6 maj 2014 består Melior inom Västra Götalandsregionen av en
enda databas (GEM), istället för som tidigare 27 stycken. Det gick tidigare att
komma åt andra enheters vårddokumentation men det var betydligt mer
omständligt, vilket medförde att medarbetarna var motvilliga till att läsa
journaler hos andra enheter. De nuvarande indelningen av enheter är
desamma som tidigare men numera är det lättare att få åtkomst till andra
enheters journaler.
Enligt underlag som Sahlgrenska Universitetssjukhuset inkommit med är
896 401 patienter journalförda i Melior hos Sahlgrenska
Universitetssjukhuset. Antalet anställda vid Sahlgrenska
Universitetssjukhuset är 16 731 st, och antalet aktiva konton i Melior är
24 638 st. Sahlgrenska Universitetssjukhuset har uppgett att anledningen till
att antalet aktiva konton är större än antalet anställda är att Västra
Götalandsregionen är en inre sekretess-zon, och att Sahlgrenska
Universitetssjukhuset har samarbete med andra förvaltningar inom Västra
Götalandsregionen där de anställda har behov av åtkomst till
patientinformation vid Sahlgrenska Universitetssjukhuset.
Sahlgrenska Universitetssjukhuset ingår inte i ett system för sammanhållen
journalföring genom Melior, men ingår i sammanhållen journalföring genom
systemet NPÖ.
Inre sekretess
Behovs- och riskanalys
Vid inspektionstillfället uppgav Sahlgrenska Universitetssjukhuset i
huvudsak följande.
När en ny medarbetare anställs görs först en behovsanalys, bestående av en
bedömning av vilka system medarbetaren behöver åtkomst till.
Bedömningen görs i två steg: 1) vilket uppdrag personen har och 2) vilka
system personen behöver ha åtkomst till för att kunna utföra sitt
arbete/uppdrag. På grund av en begränsning i systemet görs ingen

6 (34)

Datainspektionen

DI-2019-3840

bedömning av vilka uppgifter i Melior som medarbetaren ska kunna ta del
av.
Därefter görs en riskanalys som består av en bedömning på individnivå av
om personen som ska tilldelas behörighet kommer att följa riktlinjerna för
att ta del av uppgifter i Melior. Om så inte är fallet ska personen normalt inte
anställas.
Vid inspektionstillfället kan Sahlgrenska Universitetssjukhuset inte uppvisa
en analys för personer som anställs och det är oklart om den dokumenteras.
Sahlgrenska Universitetssjukhuset har i synpunkter på
inspektionsprotokollet som inkom till Datainspektionen den 27 juni 2019
uppgett att Sahlgrenska Universitetssjukhuset i september 2011 genomförde
en omfattande riskanalys, Tillgänglighet till drift av den elektroniska
patientjournalen Melior, avseende patientsäkerhet, informationssäkerhet och
teknisk säkerhet. Utgångspunkten för riskanalysen var vid det tillfället att
förenkla åtkomsten till patientdata mellan de olika enheterna inom
sjukhuset då Socialstyrelsen ansåg att den uppdelning på olika databaser
som förelåg vid tillfället innebar en patientsäkerhetsrisk. 27 databaser
sammanfördes till en sjukhusgemensam databas och den generella rollen
som tilldelas samtlig personal med behov av tillgång till patientjournalen
infördes.
Tidigare granskning av behovs- och riskanalys
Med anledning av Datainspektionens tidigare granskning har Sahlgrenska
Universitetssjukhuset inkommit med ett antal dokument, däribland en riskoch sårbarhetsanalys och en så kallad förenklad behovs- och riskanalys med
titeln Behovs- och riskanalys vid tilldelning av individuell behörighet till
journalsystem, vilka uppges ha tagits fram under våren 2019, för att visa hur
Sahlgrenska Universitetssjukhuset har agerat efter inspektionens tidigare
beslut.
Den 13 september 2019 inkom Sahlgrenska Universitetssjukhuset även med
dokumentet Behovs- och riskanalys vid behörighetstilldelning, av vilket det
framgår att ”I vården är patientens liv och hälsa viktigare än integriteten
vilken betyder att tillgängligheten och riktigheten väger tyngre än
konfidentialiteten ur ett patientsäkerhetsperspektiv. I
patientjournalsystemet (Melior) måste medarbetaren göra ett aktivt val för

7 (34)

Datainspektionen

DI-2019-3840

att kunna ta del av patientinformation från andra vårdenheter-/processer. Vi
gör den bedömningen att den funktionen är tillräcklig för att tillgodose
kravet på konfidentialitet. Vi anser att det är i enlighet med HSLF-FS
2016:40.
Sahlgrenska Universitetssjukhuset accepterar risken med att
konfidentialiteten inte prioriteras lika högt som riktighet och tillgänglighet
till dess att Sahlgrenska Universitetssjukhuset har en teknisk eller
organisatorisk möjlighet att prioritera upp konfidentialiteten”.
Behörighetstilldelning avseende åtkomst till personuppgifter om patienter
Sahlgrenska Universitetssjukhuset har i huvudsak uppgett följande.
Det finns två olika roller när det gäller tilldelning av läsbehörigheter till
Melior; en generell roll som tilldelas alla medarbetare inom hälso- och
sjukvården, och en så kallad verksamhetsroll.
När det gäller den generella rollen finns det två olika varianter; en ”generell”
och en ”generell inklusive nödåtkomst”. Alla medarbetare inom
hälso- och sjukvården har tilldelats en generell roll – med eller utan
nödåtkomst.
Skillnaden mellan de olika varianterna är att varianten ”generell inklusive
nödåtkomst” tilldelas läkare och sjuksköterskor, och innebär att användaren
har möjlighet att öppna spärrade journaler även utanför den egna
verksamheten, för det fall att patienten inte kan lämna sitt medgivande.
Varianten ”generell” tilldelas övrig vårdpersonal samt sekreterare, det vill
säga de användare som inte är läkare eller sjuksköterskor men som ska ha
behörighet till Melior.
Med den generella rollen har medarbetaren åtkomst till samtliga enheters
vårddokumentation, med undantag för enheten klinisk genetik som inte är
inkluderad i de generella behörigheterna. Det finns inga ytterligare
begränsningar för åtkomsten i Melior, bortsett från vårddokumentation som
patienten själv har spärrat.
Verksamhetsrollen ger åtkomst till spärrad information avseende en viss
enhet. En medarbetare måste ha ett uppdrag för att tilldelas
verksamhetsrollen och kan endast tilldelas den rollen avseende den enhet

8 (34)

Datainspektionen

DI-2019-3840

som medarbetaren tillhör. Varje verksamhet har en sådan verksamhetsroll
och totalt uppgår antalet sådana verksamhetsroller till ca 60-70 st.
Aktiva val
Sahlgrenska Universitetssjukhuset har under inspektionen förevisat hur
behörigheterna ser ut i systemet, och uppgett bland annat följande.
När en medarbetare loggar in i Melior styrs denne till den enhet som
medarbetaren tillhör. När medarbetaren är inloggad finns det sex flikar i
högerkanten som ger åtkomst till olika delar av den journal som
medarbetaren valt att ta del av. Som utgångspunkt visas endast journalen vid
den enhet som har valts vid inloggningen, men genom aktiva val kan
medarbetaren få åtkomst till andra enheters journaler.
Om en medarbetare är inloggad som sjuksköterska syns inledningsvis endast
sjuksköterskors journalanteckningar. Medarbetaren kan emellertid få
tillgång till andra yrkeskategoriers journalanteckningar genom att bocka för
rutor avseende olika yrkeskategorier. Det finns även möjlighet att bocka för
en enda ruta som avser alla yrkeskategorier, och därigenom få del av
samtliga yrkeskategoriers journalanteckningar.
Sammanhållen journalföring
Sahlgrenska Universitetssjukhuset deltar i system för sammanhållen
journalföring genom NPÖ, och har i huvudsak uppgett följande.
Behovs- och riskanalys
Sahlgrenska Universitetssjukhuset har inte gjort någon behovs- och
riskanalys före tilldelning av behörighet i NPÖ.
Behörighetstilldelning avseende åtkomst till personuppgifter om patienter
Patienten måste vara inskriven hos Sahlgrenska Universitetssjukhuset i
Melior för att medarbetaren ska kunna använda NPÖ.
Åtkomst till NPÖ ges till vårdpersonal, framförallt läkare och sjuksköterskor,
och det krävs ett medarbetaruppdrag för att få en sådan behörighet. Som
utgångspunkt är det endast läkare och sjuksköterskor som får åtkomst till
NPÖ, men andra kategorier kan få åtkomst efter en egen ansökan om
behörighet. I sådana fall får medarbetaren söka ett medarbetaruppdrag för
sammanhållen journalföring. Tilldelningen av behörigheterna grundar sig på

9 (34)

Datainspektionen

DI-2019-3840

behov och färre medarbetare har tillgång till NPÖ än till Melior. Till exempel
behöver undersköterskor kunna anteckna i journalen i Melior men de
behöver inte ha tillgång till NPÖ. De som har behörighet till NPÖ kan se all
vårddokumentation som finns där, men aktiva val krävs.
Dokumentation av åtkomsten (loggar)
Sahlgrenska Universitetssjukhuset har uppgett följande.
Den dokumentation som visas vid uttag av åtkomstloggarna i Melior är
uppgifter om patienten, vilken användare som har öppnat journalen, vilken
del av journalen som har öppnats och klockslag och datum för det senaste
öppnandet.
Det framgår inte vid vilken vårdenhet åtgärderna vidtogs eller vilka åtgärder
som användaren specifikt har vidtagit. Sahlgrenska Universitetssjukhuset har
uppgett att information om vilken enhet användaren är anställd på kan
kontrolleras genom en sökning på var användaren är anställd. Olika loggar
måste då kombineras med varandra.

Motivering av beslutet
Gällande regler
Dataskyddsförordningen den primära rättskällan
Dataskyddsförordningen, ofta förkortad GDPR, infördes den 25 maj 2018 och
är den primära rättsliga regleringen vid behandling av personuppgifter. Detta
gäller även inom hälso- och sjukvården.
De grundläggande principerna för behandling av personuppgifter anges i
artikel 5 i dataskyddsförordningen. En grundläggande princip är kravet på
säkerhet enligt artikel 5.1 f, som anger att personuppgifterna ska behandlas
på ett sätt som säkerställer lämplig säkerhet för personuppgifterna,
inbegripet skydd mot obehörig eller otillåten behandling och mot förlust,
förstöring eller skada genom olyckshändelse, med användning av lämpliga
tekniska eller organisatoriska åtgärder.

1 0 (34)

Datainspektionen

DI-2019-3840

Av artikel 5.2 framgår den s.k. ansvarsskyldigheten, dvs. att den
personuppgiftsansvarige ska ansvara för och kunna visa att de grundläggande
principerna i punkt 1 efterlevs.
Artikel 24 handlar om den personuppgiftsansvariges ansvar. Av artikel 24.1
framgår att den personuppgiftsansvarige ansvarar för att genomföra lämpliga
tekniska och organisatoriska åtgärder för att säkerställa och kunna visa att
behandlingen utförs i enlighet med dataskyddsförordningen. Åtgärderna ska
genomföras med beaktande av behandlingens art, omfattning, sammanhang
och ändamål samt riskerna, av varierande sannolikhetsgrad och allvar, för
fysiska personers fri-och rättigheter. Åtgärderna ska ses över och uppdateras
vid behov.
Artikel 32 reglerar säkerheten i samband med behandlingen. Enligt punkt 1
ska den personuppgiftsansvarige och personuppgiftsbiträdet med beaktande
av den senaste utvecklingen, genomförandekostnaderna och behandlingens
art, omfattning, sammanhang och ändamål samt riskerna, av varierande
sannolikhetsgrad och allvar, för fysiska personers rättigheter och friheter
vidta lämpliga tekniska och organisatoriska åtgärder för att säkerställa en
säkerhetsnivå som är lämplig i förhållande till risken (…). Enligt punkt 2 ska
vid bedömningen av lämplig säkerhetsnivå särskild hänsyn tas till de risker
som behandlingen medför, i synnerhet från oavsiktlig eller olaglig förstöring,
förlust eller ändring eller till obehörigt röjande av eller obehörig åtkomst till
de personuppgifter som överförts, lagrats eller på annat sätt behandlats.
I skäl 75 anges att vid bedömningen av risken för fysiska personers
rättigheter och friheter ska olika faktorer beaktas. Bland annat nämns
personuppgifter som omfattas av tystnadsplikt, uppgifter om hälsa eller
sexualliv, om det sker behandling av personuppgifter rörande sårbara fysiska
personer, framförallt barn, eller om behandlingen inbegriper ett stort antal
personuppgifter och gäller ett stort antal registrerade.
Vidare följer av skäl 76 att hur sannolik och allvarlig risken för den
registrerades rättigheter och friheter är bör fastställas utifrån behandlingens
art, omfattning, sammanhang och ändamål. Risken bör utvärderas på
grundval av en objektiv bedömning, genom vilken det fastställs huruvida
uppgiftsbehandlingen inbegriper en risk eller en hög risk.

1 1 (34)

Datainspektionen

DI-2019-3840

Även skälen 39 och 83 innehåller skrivningar som ger vägledning om den
närmare innebörden av dataskyddsförordningens krav på säkerhet vid
behandling av personuppgifter.
Dataskyddsförordningen och förhållandet till kompletterande nationella
bestämmelser
Enligt artikel 5.1 a i dataskyddsförordningen ska personuppgifterna
behandlas på ett lagligt sätt. För att behandlingen ska anses vara laglig krävs
rättslig grund genom att åtminstone ett av villkoren i artikel 6.1 är uppfyllda.
Tillhandahållande av hälso- och sjukvård är en sådan uppgift av allmänt
intresse som avses i artikel 6.1 e.
Inom hälso- och sjukvården kan även de rättsliga grunderna rättslig
förpliktelse i artikel 6.1 c och myndighetsutövning enligt artikel 6.1 e
aktualiseras.
När det är frågan om de rättsliga grunderna rättslig förpliktelse, allmänt
intresse respektive myndighetsutövning får medlemsstaterna, enligt artikel
6.2, behålla eller införa mer specifika bestämmelser för att anpassa
tillämpningen av bestämmelserna i förordningen till nationella förhållanden.
Nationell rätt kan närmare fastställa specifika krav för uppgiftsbehandlingen
och andra åtgärder för att säkerställa en laglig och rättvis behandling. Men
det finns inte bara en möjlighet att införa nationella regler utan också en
skyldighet; artikel 6.3 anger att den grund för behandlingen som avses i
punkt 1 c och e ska fastställas i enlighet med unionsrätten eller
medlemsstaternas nationella rätt. Den rättsliga grunden kan även innehålla
särskilda bestämmelse för att anpassa tillämpningen av bestämmelserna i
dataskyddsförordningen. Unionsrätten eller medlemsstaternas nationella
rätt ska uppfylla ett mål av allmänt intresse och vara proportionell mot det
legitima mål som eftersträvas.
Av artikel 9 framgår att behandling av särskilda kategorier av
personuppgifter (s.k. känsliga personuppgifter) är förbjuden. Känsliga
personuppgifter är bland annat uppgifter om hälsa. I artikel 9.2 anges
undantagen då känsliga personuppgifter ändå får behandlas.
Artikel 9.2 h anger att behandling av känsliga personuppgifter får ske om
behandlingen är nödvändig av skäl som hör samman med bland annat
tillhandahållande av hälso- och sjukvård på grundval av unionsrätten eller

1 2 (34)

Datainspektionen

DI-2019-3840

medlemsstaternas nationella rätt eller enligt avtal med yrkesverksamma på
hälsoområdet och under förutsättning att de villkor och skyddsåtgärder som
avses i punkt 3 är uppfyllda. Artikel 9.3 ställer krav på reglerad tystnadsplikt.
Det innebär att såväl de rättsliga grunderna allmänt intresse,
myndighetsutövning och rättslig förpliktelse som behandling av känsliga
personuppgifter med stöd av undantaget i artikel 9.2 h behöver
kompletterande regler.
Kompletterande nationella bestämmelser
För svenskt vidkommande är såväl grunden för behandlingen som de
särskilda villkoren för att behandla personuppgifter inom hälso- och
sjukvården reglerade i patientdatalagen (2008:355), och
patientdataförordningen (2008:360). I 1 kap. 4 § patientdatalagen anges att
lagen kompletterar dataskyddsförordningen.
Patientdatalagens syfte är att informationshanteringen inom hälso- och
sjukvården ska vara organiserad så att den tillgodoser patientsäkerhet och
god kvalitet samt främjar kostnadseffektivitet. Dess syfte är även att
personuppgifter ska utformas och i övrigt behandlas så att patienters och
övriga registrerades integritet respekteras. Dessutom ska dokumenterade
personuppgifter hanteras och förvaras så att obehöriga inte får tillgång till
dem (1 kap. 2 § patientdatalagen).
Enligt 2 kap. 6 § patientdatalagen är en vårdgivare personuppgiftsansvarig
för den behandling av personuppgifter som vårdgivaren utför. I en region
och en kommun är varje myndighet som bedriver hälso- och sjukvård
personuppgiftsansvarig för den behandling av personuppgifter som
myndigheten utför.
De kompletterande bestämmelserna i patientdatalagen syftar till att
omhänderta både integritetsskydd och patientsäkerhet. Lagstiftaren har
således genom regleringen gjort en avvägning när det gäller hur
informationen ska behandlas för att uppfylla såväl kraven på patientsäkerhet
som rätten till personlig integritet vid behandlingen av personuppgifter.
Socialstyrelsen har med stöd av patientdataförordningen utfärdat föreskrifter
och allmänna råd om journalföring och behandling av personuppgifter i
hälso- och sjukvården (HSLF-FS 2016:40). Föreskrifterna utgör sådana

1 3 (34)

Datainspektionen

DI-2019-3840

kompletterande regler, som ska tillämpas vid vårdgivares behandling av
personuppgifter inom hälso- och sjukvården.
Nationella bestämmelser som kompletterar dataskyddsförordningens krav på
säkerhet återfinns i 4 och 6 kap. patientdatalagen samt 3 och 4 kap. HSLF-FS
2016:40.
Krav på att göra behovs- och riskanalys
Vårdgivaren ska enligt 4 kap. 2 § HSLF-FS 2016:40 göra en behovs-och
riskanalys, innan tilldelning av behörigheter i systemet sker.
Att det krävs såväl analys av behoven som riskerna framgår av förarbetena
till patientdatalagen, prop. 2007/08:126 s. 148-149, enligt följande.
Behörighet för personalens elektroniska åtkomst till uppgifter om patienter ska begränsas till
vad befattningshavaren behöver för att kunna utföra sina arbetsuppgifter inom hälso- och
sjukvården. Däri ligger bl.a. att behörigheter ska följas upp och förändras eller inskränkas efter
hand som ändringar i den enskilde befattningshavarens arbetsuppgifter ger anledning till det.
Bestämmelsen motsvarar i princip 8 § vårdregisterlagen. Syftet med bestämmelsen är att
inpränta skyldigheten för den ansvariga vårdgivaren att göra aktiva och individuella
behörighetstilldelningar utifrån analyser av vilken närmare information olika
personalkategorier och olika slags verksamheter behöver. Men det behövs inte bara
behovsanalyser. Även riskanalyser måste göras där man tar hänsyn till olika slags risker som
kan vara förknippade med en alltför vid tillgänglighet avseende vissa slags uppgifter.
Skyddade personuppgifter som är sekretessmarkerade, uppgifter om allmänt kända personer,
uppgifter från vissa mottagningar eller medicinska specialiteter är exempel på kategorier som
kan kräva särskilda riskbedömningar.
Generellt sett kan sägas att ju mer omfattande ett informationssystem är, desto större mängd
olika behörighetsnivåer måste det finnas. Avgörande för beslut om behörighet för t.ex. olika
kategorier av hälso- och sjukvårdspersonal till elektronisk åtkomst till uppgifter i
patientjournaler bör vara att behörigheten ska begränsas till vad befattningshavaren behöver
för ändamålet en god och säker patientvård. En mer vidsträckt eller grovmaskig
behörighetstilldelning bör – även om den skulle ha poänger utifrån effektivitetssynpunkt anses som en obefogad spridning av journaluppgifter inom en verksamhet och bör som sådan
inte accepteras.
Vidare bör uppgifter lagras i olika skikt så att mer känsliga uppgifter kräver aktiva val eller
annars inte är lika enkelt åtkomliga för personalen som mindre känsliga uppgifter. När det
gäller personal som arbetar med verksamhetsuppföljning, statistikframställning, central
ekonomiadministration och liknande verksamhet som inte är individorienterad torde det för
flertalet befattningshavare räcka med tillgång till uppgifter som endast indirekt kan härledas
till enskilda patienter. Elektronisk åtkomst till kodnycklar, personnummer och andra
uppgifter som direkt pekar ut enskilda patienter bör på detta område kunna vara starkt
begränsad till enstaka personer.

1 4 (34)

Datainspektionen

DI-2019-3840

Inre sekretess
Bestämmelserna i 4 kap. patientdatalagen rör den inre sekretessen, dvs.
reglerar hur integritetsskyddet ska hanteras inom en vårdgivares verksamhet
och särskilt medarbetares möjligheter att bereda sig tillgång till
personuppgifter som finns elektroniskt tillgängliga i en vårdgivares
organisation.
Det framgår av 4 kap. 2 § patientdatalagen att vårdgivaren ska bestämma
villkor för tilldelning av behörighet för åtkomst till sådana uppgifter om
patienter som förs helt eller delvis automatiserat. Sådan behörighet ska
begränsas till vad som behövs för att den enskilde ska kunna fullgöra sina
arbetsuppgifter inom hälso- och sjukvården.
Enligt 4 kap. 2 § HSLF-FS 2016:40 ska vårdgivaren ansvara för att varje
användare tilldelas en individuell behörighet för åtkomst till
personuppgifter. Vårdgivarens beslut om tilldelning av behörighet ska
föregås av en behovs- 0ch riskanalys.
Sammanhållen journalföring
Bestämmelserna i 6 kap. patientdatalagen rör sammanhållen journalföring,
vilket innebär att en vårdgivare – under de villkor som anges i 2 § i samma
kapitel – får ha direktåtkomst till personuppgifter som behandlas av andra
vårdgivare för ändamål som rör vårddokumentation. Tillgången till
information sker genom att en vårdgivare gör de uppgifter om en patient
som vårdgivaren registrerar om patienten tillgängliga för andra vårdgivare
som deltar i den sammanhållna journalföringen (se prop. 2007/08:126 s. 247).
Av 6 kap. 7 § patientdatalagen följer att bestämmelserna i 4 kap. 2 § även
gäller för behörighetstilldelning vid sammanhållen journalföring. Kravet på
att vårdgivaren ska utföra en behovs- och riskanalys innan tilldelning av
behörigheter i systemet sker, gäller även i system för sammanhållen
journalföring.
Dokumentation av åtkomst (loggar)
Av 4 kap. 3 § patientdatalagen framgår att en vårdgivare ska se till att
åtkomst till sådana uppgifter om patienter som förs helt eller delvis
automatiserat dokumenteras och systematiskt kontrolleras.
Enligt 4 kap. 9 § HSLF-FS 2016:40 ska vårdgivaren ansvara för att

1 5 (34)

Datainspektionen

DI-2019-3840

1.

det av dokumentationen av åtkomsten (loggar) framgår vilka
åtgärder som har vidtagits med uppgifter om en patient,
2. det av loggarna framgår vid vilken vårdenhet eller vårdprocess
åtgärderna vidtagits,
3. det av loggarna framgår vid vilken tidpunkt åtgärderna vidtagits,
4. användarens och patientens identitet framgår av loggarna.
Datainspektionens bedömning
Personuppgiftsansvariges ansvar för säkerheten
Såsom beskrivits ovan ges i Socialstyrelsens föreskrifter vårdgivaren ett
ansvar för informationshanteringen inom vården, såsom exempelvis att
genomföra en behovs- och riskanalys innan tilldelning av behörigheter i
systemet sker. Inom den offentliga hälso- och sjukvården sammanfaller inte
alltid begreppet vårdgivare med den personuppgiftsansvarige.
Av såväl de grundläggande principerna i artikel 5, som artikel 24.1
dataskyddsförordningen, framgår det att det är den personuppgiftsansvariga
som ska genomföra lämpliga tekniska och organisatoriska åtgärder för att
säkerställa och kunna visa att behandlingen utförs i enlighet med
dataskyddsförordningen.
Datainspektionen kan konstatera att dataskyddsförordningen i egenskap av
EU-förordning är direkt tillämplig i svensk rätt och att det i förordningen
anges när kompletterande reglering ska eller får införas nationellt. Det finns
exempelvis utrymme att i nationellt reglera vem som är
personuppgiftsansvarig enligt artikel 4 dataskyddsförordningen. Det är
däremot inte möjligt att ge avvikande reglering gällande den
personuppgiftsansvariges ansvar att vidta lämpliga tekniska och
organisatoriska åtgärder för att säkerställa en säkerhetsnivå som är lämplig i
förhållande till risken. Det innebär att Socialstyrelsens föreskrifter som anger
att det är vårdgivaren som ska vidta vissa åtgärder, inte förändrar att
ansvaret att vidta lämpliga säkerhetsåtgärder vilar på den
personuppgiftsansvarige enligt dataskyddsförordningen. Datainspektionen
kan konstatera att Sahlgrenska Universitetssjukhuset, i egenskap av
personuppgiftsansvarig, är ansvarig för att dessa åtgärder vidtas.
Som tidigare beskrivits ställs det i artikel 24.1 i dataskyddsförordningen ett
generellt krav på den personuppgiftsansvarige att vidta lämpliga tekniska

1 6 (34)

Datainspektionen

DI-2019-3840

och organisatoriska åtgärder. Kravet avser dels att säkerställa att
behandlingen av personuppgifterna utförs i enlighet med
dataskyddsförordningen, dels att den personuppgiftsansvarige ska kunna
visa att behandlingen av personuppgifterna utförs i enlighet med
dataskyddsförordningen.
Säkerheten i samband med behandlingen regleras mer specifikt i artiklarna
5.1 f och 32 i dataskyddsförordningen.
I artikel 32.1 anges det att de lämpliga åtgärderna ska vara såväl tekniska som
organisatoriska och de ska säkerställa en säkerhetsnivå som är lämplig i
förhållande till de risker för fysiska personers rättigheter och friheter som
behandlingen medför. Det krävs därför att man identifierar de möjliga
riskerna för de registrerades rättigheter och friheter och bedömer
sannolikheten för att riskerna inträffar och allvarligheten om de inträffar.
Vad som är lämpligt varierar inte bara i förhållande till riskerna utan även
utifrån behandlingens art, omfattning, sammanhang och ändamål. Det har
således betydelse vad det är för personuppgifter som behandlas, hur många
uppgifter det är frågan om, hur många som behandlar uppgifterna osv.
Hälso- och sjukvården har stort behov av information i sin verksamhet. Det
är därför naturligt att digitaliseringens möjligheter tillvaratas så mycket som
möjligt inom vården. Sedan patientdatalagen infördes har en mycket
omfattande digitalisering skett inom vården. Såväl uppgiftssamlingarna
storlek som hur många som delar information med varandra har ökat
väsentligt. Denna ökning innebär samtidigt att kraven ökar på den
personuppgiftsansvarige, eftersom bedömningen vad som är en lämplig
säkerhet påverkas av behandlingens omfattning.
Det är dessutom frågan om känsliga personuppgifter. Uppgifterna rör
personer som befinner sig i en beroendesituation då de är i behov av vård.
Det är också ofta fråga om många personuppgifter om var och en av dessa
personer och uppgifterna kan över tid komma att behandlas av väldigt
många personer inom vården. Detta sammantaget ställer stora krav på den
personuppgiftsansvarige.
Uppgifterna som behandlas måste skyddas såväl mot aktörer utanför
verksamheten som mot obefogad åtkomst inifrån verksamheten. Det framgår
av artikel 32.2 att den personuppgiftsansvarige, vid bedömning av lämplig

1 7 (34)

Datainspektionen

DI-2019-3840

säkerhetsnivå, i synnerhet ska beakta riskerna för oavsiktlig eller olaglig
förstöring, förlust eller för obehörigt röjande eller obehörig åtkomst. För att
kunna veta vad som är en obehörig åtkomst måste den
personuppgiftsansvarige ha klart för sig vad som är en behörig åtkomst.
Behovs- och riskanalys
I 4 kap. 2 § Socialstyrelsens föreskrifter (HSLF-FS 2016:40) som kompletterar
patientdatalagen finns det angivet, att vårdgivaren ska göra en behovs-och
riskanalys innan tilldelning av behörigheter i systemet sker. Det innebär att
nationell rätt föreskriver krav på en lämplig organisatorisk åtgärd som ska
vidtas innan tilldelning av behörigheter till journalsystem sker.
En behovs- och riskanalys ska dels innehålla en analys av behoven, dels en
analys av de risker utifrån ett integritetsperspektiv som kan vara förknippade
med en alltför vid tilldelning av behörighet för åtkomst till personuppgifter
om patienter. Såväl behoven som riskerna måste bedömas utifrån de
uppgifter som behöver behandlas i verksamheten, vilka processer det är
frågan om och vilka risker för den enskildes integritet som föreligger.
Bedömningarna av riskerna behöver ske utifrån organisationsnivå, där
exempelvis en viss verksamhetsdel eller arbetsuppgift kan vara mer
integritetskänslig än en annan, men också utifrån individnivå, om det är
frågan om särskilda omständigheter som behöver beaktas, såsom exempelvis
att det är frågan om skyddade personuppgifter, allmänt kända personer eller
på annat sätt särskilt utsatta personer. Även storleken på systemet påverkar
riskbedömningen. Av förarbetena till patientdatalagen framgår att ju mer
omfattande ett informationssystem är, desto större mängd olika
behörighetsnivåer måste det finnas. (prop. 2007/08:126 s. 149). Det är således
frågan om en strategisk analys på strategisk nivå, som ska ge en
behörighetsstruktur som är anpassad till verksamheten och denna ska hållas
uppdaterad.
Regleringen ställer sammanfattningsvis krav på att riskanalysen identifierar


olika kategorier av uppgifter (exempelvis uppgifter om hälsa),



kategorier av registrerade (exempelvis sårbara fysiska personer och
barn), eller



omfattningen (exempelvis antalet personuppgifter och registrerade)

1 8 (34)

Datainspektionen

DI-2019-3840



negativa konsekvenser för registrerade (exempelvis skador,
betydande social eller ekonomisk nackdel, berövande av rättigheter
och friheter),

och hur de påverkar risken för fysiska personers rättigheter och friheter vid
behandling av personuppgifter. Det gäller såväl inom den inre sekretessen
som vid sammanhållen journalföring.
Riskanalysen ska även innefatta särskilda riskbedömningar exempelvis
utifrån om det förekommer skyddade personuppgifter som är
sekretessmarkerade, uppgifter om allmänt kända personer, uppgifter från
vissa mottagningar eller medicinska specialiteter (prop. 2007/08:126 s. 148149).
Riskanalysen ska också omfatta en bedömning av hur sannolik och allvarlig
risken för de registrerades rättigheter och friheter är och i vart fall fastställa
om det är frågan om en risk eller en hög risk (skäl 76).
Det är således genom behovs- och riskanalysen som den
personuppgiftsansvarige tar reda på vem som behöver åtkomst, vilka
uppgifter åtkomstmöjligheten ska omfatta, vid vilka tidpunkter och i vilka
sammanhang åtkomsten behövs, och samtidigt analyserar vilka risker för den
enskildes fri- och rättigheter som behandlingen kan leda till. Resultatet ska
sedan leda till de tekniska och organisatoriska åtgärder som behövs för att
säkerställa att inte någon annan åtkomst än den som behovs- och
riskanalysen visar är befogad ska kunna ske.
När en behovs- och riskanalys saknas inför tilldelning av behörighet i
systemet, saknas grunden för att den personuppgiftsansvarige på ett lagligt
sätt ska kunna tilldela sina användare en korrekt behörighet. Den
personuppgiftsansvarige är ansvarig för, och ska ha kontroll över, den
personuppgiftsbehandling som sker inom ramen för verksamheten. Att
tilldela användare en vid åtkomst till journalsystem, utan att denna grundas
på en utförd behovs- och riskanalys, innebär att den personuppgiftsansvarige
inte har tillräcklig kontroll över den personuppgiftsbehandling som sker i
journalsystemet och heller inte kan visa att denne har den kontroll som
krävs.

1 9 (34)

Datainspektionen

DI-2019-3840

Sahlgrenska Universitetssjukhusets process för behovs- och riskanalys
Sahlgrenska Universitetssjukhuset har inom ramen för tillsynsärendet
hänvisat till tre olika processer eller dokument som uppges utgöra en
behovs- och riskanalys. Beträffande den process som Sahlgrenska
Universitetssjukhuset hänvisade till vid inspektionstillfället bestod denna
dels i en bedömning av vilka uppdrag personen har och vilka system
personen behöver ha åtkomst till, dels i en bedömning på individnivå av om
den medarbetare som skulle anställas verkade benägen att ta del av uppgifter
i journalsystemet i strid med gällande riktlinjer.
Datainspektionen kan konstatera att Sahlgrenska Universitetssjukhuset inte
har genomfört en analys som avser verksamhetens, olika processers och
personalkategoriers behov av att behandla uppgifter. Det som beskrivs är
istället enbart en bedömning av vilka system en medarbetare behöver ha
åtkomst till.
Den riskanalys Sahlgrenska Universitetssjukhusets beskriver handlar om en
annan riskbedömning än den som avses i Socialstyrelsens föreskrifter. I
behovs- och riskanalysen ska risker för den enskildes integritet identifieras.
Såsom framgår av förarbetena till patientdatalagen kan vissa uppgifter kräva
särskild riskbedömning och som exempel anges skyddade personuppgifter
som är sekretessmarkerade, uppgifter om allmänt kända personer, uppgifter
från vissa mottagningar eller medicinska specialiteter. Det är alltså inte
bedömningen av den anställde som avses i detta sammanhang. Tvärtom har
lagstiftaren lyft just att även om hälso- och sjukvården bör kunna ha stort
förtroende för sina anställda så är det inte i sig ett tillräckligt skydd,
Den inom hälso- och sjukvården djupt rotade etiska principen om förtroendesekretess för
uppgifter som kommer fram i kontakten mellan hälso- och sjukvårdspersonal och patient
utgör självklart en stark motkraft mot att skvallra om patienter eller annars sprida uppgifter
på ett oacceptabelt sätt bland arbetskamrater. Detsamma gäller i fråga om benägenheten att
ta reda på uppgifter om patienter som vårdas på arbetsplatsen men som man inte själv har en
yrkesmässig relation till. Med tanke på hälso- och sjukvårdens omfattning och det stora
antalet anställd hälso- och sjukvårdspersonal, omkring 300 000 personer bara i kommunernas
och landstingens hälso- och sjukvård, kan man emellertid inte utgå från att sådant inte alls
förekommer.
Utvecklingen mot gemensamma brett tillgängliga elektroniska journalsystem inom de stora
vårdgivarnas verksamhet innebär samtidigt ökade risker för integritetsintrång. Om den ökade
potentiella tillgängligheten till journaluppgifter inte hanteras på ett bra sätt så att patienterna
kan känna sig säkra på att känslig information inte läses av obehöriga, finns det stor risk för
att patienterna väljer att stå utanför system med elektronisk åtkomst.

2 0 (34)

Datainspektionen

DI-2019-3840

Det behövs en blandning av preventiva och reaktiva åtgärder för att patientuppgifter inte
ska hanteras på ett oacceptabelt sätt (prop. 2007/08:126 s. 147-147).

Den process som Sahlgrenska redogjorde för vid inspektionstillfället utgör
således inte en behovs- och riskanalys enligt 4 kap. 2 § HSLF-FS 2016:40.
Dokumentet Tillgänglighet till drift av den elektroniska patientjournalen
Melior
Sahlgrenska Universitetssjukhuset har i kompletterande information som
inkom till Datainspektionen den 27 juni 2019 uppgett att dokumentet
Tillgänglighet till drift av den elektroniska patientjournalen Melior utgör en
behovs- och riskanalys. Dokumentet uppges ha upprättats 2011 och ha som
utgångspunkt att förenkla åtkomsten till patientdata mellan de olika
enheterna inom sjukhuset. Det kan emellertid konstateras att det av
dokumentet framgår att det syftar till att genomföra en riskanalys avseende
driften av journalsystemet Melior. I avsnittet ”Riskidentifiering och
bakomliggande orsaker” hänförs de identifierade riskerna antingen till ”Del 1:
Patientsäkerhet och verksamhetsperspektiv” eller ”Del 2: Teknisk säkerhet
med avseende på tillgänglighet till drift”.
Beträffande behovsanalysen så innehåller dokumentet ingen analys av vilka
uppgifter medarbetarna har behov av för att kunna utföra sina
arbetsuppgifter. Beträffande riskanalysen, är exempel på risker som
identifieras i Del 1: Patientsäkerhet och verksamhetsperspektiv att ”Alla ITrelaterade avvikelser som kan påverka patientsäkerheten rapporteras inte”,
eller ”Fel patient dikteras in på fel diktat”. Risker som identifieras i Del 2:
Teknisk säkerhet med avseende på tillgänglighet till drift, är t ex ”obehörig
åtkomst till journalinformation”, orsakad genom att ”överföring sker via
öppna nät”. Det är risker ur ett informationssäkerhetsperspektiv, men
dokumentet innehåller ingen analys av de risker som kan vara förknippade
med en alltför vid tillgänglighet avseende olika typer av personuppgifter.
Dokumentet är således en analys ur ett verksamhetsperspektiv och uppfyller
inte kraven på en behovs- och riskanalys ur ett integritetsperspektiv enligt 4
kap. 2 § HSLF-FS 2016:40.
Dokumentet risk- och sårbarhetsanalys
Sahlgrenska Universitetssjukhuset har även med anledning av
Datainspektionens förfrågan om vilka åtgärder som vidtagits efter

2 1 (34)

Datainspektionen

DI-2019-3840

myndighetens beslut 1607-2013, i vilket Sahlgrenska Universitetssjukhuset
förelades att ta fram en dokumenterad behovs- och riskanalys, uppgett att
det under våren 2019 genomfördes en behovs- och riskanalys. Sahlgrenska
Universitetssjukhuset har inkommit med tre olika dokument, en risk- och
sårbarhetsanalys, en så kallad förenklad behovs- och riskanalys med titeln
Behovs- och riskanalys vid tilldelning av individuell behörighet till
journalsystem, och ett dokument med titeln Behovs- och riskanalys vid
behörighetstilldelning som kan sägas utgöra en kortfattad redogörelse för hur
de två andra dokumenten används i verksamheten. Inledningsvis kan det
konstateras att dokumenten togs fram först fyra år efter Datainspektionens
föreläggande. Därtill utgör inget av de inlämnade dokumenten en behovsoch riskanalys utifrån ett integritetsperspektiv.
Beträffande risk- och sårbarhetsanalysen så är det en analys som ska utföras
enligt lagstiftningen om höjd beredskap och krisberedskap2. En sådan sker
för andra ändamål och är inte detsamma som en behovs- och riskanalys
enligt i 4 kap. 2 § HSLF-FS 2016:40.
Det framgår av risk- och sårbarhetsanalysen att en åtgärd för att hantera en
alltför vid behörighet ska vara att genomföra en förenklad behovs- och
riskanalys vid behörighetstilldelning. Dokumentet fastställer således att en
behovs- och riskanalys ska göras, men utgör inte i sig en sådan.
Dokumentet innehåller ingen analys av vilka uppgifter medarbetarna har
behov av i journalsystemet för att kunna utföra sina arbetsuppgifter. Det
finns delar som berör risken för den enskildes integritet, men de så kallade
identifierade konsekvenserna utgör inte en analys av risker i det aktuella
fallet utan snarare ett konstaterande av fakta, såsom t ex att en konsekvens
av att det inre sekretessområdet är omfattande är att ”VGR har många
medarbetare vilken kan leda till att behörigheterna blir för vida, vilket ger
medarbetarna mer behörighet än de behöver”. I vissa delar innehåller
dokumentet identifierade risker som emellertid inte tar sikte på skyddet för
den enskildes integritet; till exempel konstateras att en konsekvens av att
medarbetarna inte känner till vad som gäller vid åtkomst till patientuppgifter
är att ”patienter vid begäran om loggutdrag kan se att obehörig tittat i
journal, bad will för SU”.

Lag (2006:544) om kommuners och landstings åtgärder inför och vid extraordinära
händelser i fredstid och höjd beredskap, förordning (2015:1052) om krisberedskap och
bevakningsansvariga myndigheters åtgärder vid höjd beredskap.
2

2 2 (34)

Datainspektionen

DI-2019-3840

Sammanfattningsvis kan Datainspektionen konstatera att dokumentet inte
innehåller analyser av behovet av tillgång till personuppgifter eller de risker
för den enskildes integritet som uppkommer genom en alltför vid
behörighetstilldelning, och därmed inte uppfyller kraven på en behovs- och
riskanalys ur ett integritetsperspektiv enligt 4 kap. 2 § HSLF-FS 2016:40.

Den förenklade behovs- och riskanalysen
Beträffande den förenklade behovs- och riskanalys som Sahlgrenska i riskoch sårbarhetsanalysen fastställer ska göras vid behörighetstilldelning kan
det inledningsvis konstateras att det inte är förenligt med i 4 kap. 2 § HSLFFS 2016:40 att enbart utföra en förenklad behovs- och riskanalys. Vidare
består dokumentet av en lista med 14 frågor som ska besvaras med ja eller
nej, såsom t ex ”känner medarbetaren till att datorn inte får lämnas olåst,
utan uppsyn?”. Datainspektionen kan konstatera att det snarare är frågan om
ett dokument som ska användas för att skapa förutsättningar för en god
informationssäkerhet på individnivå. Det är en organisatorisk åtgärd för att
säkerställa en lämplig säkerhetsnivå, men det är inte en analys av behovet av
tillgång till personuppgifter eller vilka risker för den enskildes integritet som
uppkommer genom en alltför vid behörighetsstyrning. Därmed uppfyller inte
heller detta dokument kraven på en behovs- och riskanalys ur ett
integritetsperspektiv enligt 4 kap. 2 § HSLF-FS 2016:40.
Dokumentet Behovs- och riskanalys vid behörighetstilldelning
Sahlgrenska Universitetssjukhuset har även lämnat in ett dokument i vilket
det kortfattat redogörs för arbetet med behovs- och riskanalys. Dokumentet
beskriver kortfattat hur risk- och sårbarhetsanalysen och den förenklade
behovs- och riskanalysen används i verksamheten, och hur Sahlgrenska
Universitetssjukhuset prioriterar riktighet och tillgänglighet framför
konfidentialitet. Dokumentet innehåller inga analyser av behovet av tillgång
till personuppgifter eller de risker för den enskildes integritet som
uppkommer genom en alltför vid behörighetstilldelning, och uppfyller
således inte kraven på en behovs- och riskanalys ur enligt 4 kap. 2 § HSLF-FS
2016:40. Istället visar dokumentet att Sahlgrenska Universitetssjukhuset
medvetet prioriterar ned kravet på konfidentialitet.
Datainspektionens sammanfattande bedömning

2 3 (34)

Datainspektionen

DI-2019-3840

Såsom angivits ovan ska i en behovs- och riskanalys såväl behoven som
riskerna bedömas utifrån de uppgifter som behöver behandlas i
verksamheten, vilka processer det är frågan om och vilka risker för den
enskildes integritet som föreligger på såväl organisatorisk som individuell
nivå. Det är således frågan om en strategisk analys på strategisk nivå, som
ska ge en behörighetsstruktur som är anpassad till verksamheten. Den bör
mynna ut i instruktioner om behörighetstilldelning men det är inte
instruktionerna till den som tilldelar behörigheter som är analysen.
Vid Datainspektionens granskning har Sahlgrenska Universitetssjukhuset
inte kunnat förevisa någon behovs- och riskanalys- vare sig inom ramen för
den inre sekretessen eller inom ramen för den sammanhållna
journalföringen. Sahlgrenska Universitetssjukhusets dokument saknar den
grundläggande inventeringen av användarnas behov av åtkomst och analys
av risker, och det har heller inte gjorts någon avvägning mellan behov och de
faktiska integritetsrisker som personuppgiftsbehandlingen ger upphov till.
Sammanfattningsvis kan Datainspektionen konstatera att de dokument som
har redovisats inte var för sig eller tillsammans uppfyller de krav som ställs
på en behovs- och riskanalys och att Sahlgrenska Universitetssjukhuset inte
har kunnat visa att de genomfört en behovs- och riskanalys i den mening
som avses i 4 kap. 2 § HSLF-FS 2016:40, vare sig inom ramen för den inre
sekretessen eller inom ramen för den sammanhållna journalföringen, enligt 4
respektive 6 kap. patientdatalagen. Detta innebär att Sahlgrenska
Universitetssjukhuset inte har vidtagit lämpliga organisatoriska åtgärder i
enlighet med artikel 5.1 f och artikel 31.1 och 31.2 för att kunna säkerställa och,
i enlighet med artikel 5.2, kunna visa att behandlingen av personuppgifterna
har en säkerhet som är lämplig i förhållande till riskerna.
Behörighetstilldelning avseende åtkomst till personuppgifter om patienter
Som har redovisats ovan kan en vårdgivare ha ett berättigat intresse av att ha
en omfattande behandling av uppgifter om enskildas hälsa. Oaktat detta ska
åtkomstmöjligheter till personuppgifter om patienter vara begränsade till
vad som behövs för att den enskilde ska kunna fullgöra sina arbetsuppgifter.
När det gäller tilldelning av behörighet för elektronisk åtkomst enligt 4 kap.
2 § och 6 kap. 7 § patientdatalagen framgår det av förarbetena, prop.
2007/08:126 s. 148-149, bl.a. att det ska finnas olika behörighetskategorier i
journalsystemet och att behörigheterna ska begränsas till vad användaren

2 4 (34)

Datainspektionen

DI-2019-3840

behöver för att ge patienten en god och säker vård. Det framgår även att ”en
mer vidsträckt eller grovmaskig behörighetstilldelning bör anses som en
obefogad spridning av journaluppgifter inom en verksamhet och bör som
sådan inte accepteras.”
Inom hälso- och sjukvården är det den som behöver uppgifterna i sitt arbete
som kan vara behörig att få åtkomst till dem. Det gäller såväl inom en
vårdgivare som mellan vårdgivare. Det är, som redan nämnts, genom
behovs- och riskanalysen som den personuppgiftsansvarige tar reda på vem
som behöver åtkomst, vilka uppgifter åtkomsten ska omfatta, vid vilka
tidpunkter och i vilka sammanhang åtkomsten behövs, och samtidigt
analyserar vilka risker för den enskildes fri- och rättigheter som
behandlingen kan leda till. Resultatet ska sedan leda till de tekniska och
organisatoriska åtgärder som behövs för att säkerställa att ingen tilldelning
av behörighet ger vidare åtkomstmöjligheter än den som behovs- och
riskanalysen visar är befogad. En viktig organisatorisk åtgärd är att ge
anvisning till de som har befogenhet att tilldela behörigheter om hur detta
ska gå till och vad som ska beaktas så att det, med behovs- och riskanalysen
som grund, blir en korrekt behörighetstilldelning i varje enskilt fall.
Som framkommit i ärendet är ca 900 000 patienter journalförda i Melior hos
Sahlgrenska Universitetssjukhuset och antalet aktiva konton i Melior är
närmare 25 000, vilket överstiger antalet anställda vid Sahlgrenska
Universitetssjukhuset som vid inspektionstillfället var närmare 18 000.
Sahlgrenska Universitetssjukhuset har tilldelat de medarbetare som arbetar
med hälso- och sjukvård en generell behörighetsroll – med eller utan
nödåtkomst – som ger åtkomst till samtliga enheters vårddokumentation,
med undantag för enheten klinisk genetik som inte är inkluderad i de
generella behörigheterna. Merparten av användarna har således haft faktisk
åtkomstmöjlighet till merparten av dessa uppgifter. Det innebär att
Sahlgrenska Universitetssjukhuset inte i tillräcklig utsträckning har
begränsat användarnas behörigheter för åtkomst till personuppgifter om
patienter i journalsystemet Melior.
Därtill kan det konstateras att Sahlgrenska Universitetssjukhuset har gett
direktåtkomst till personuppgifter om patienter vid Sahlgrenska
Universitetssjukhuset för medarbetare vid andra förvaltningar inom Västra
Götalandsregionen.

2 5 (34)

Datainspektionen

DI-2019-3840

Åtkomst till personuppgifter i Melior förutsätter att användaren gör aktiva
val. Sahlgrenska Universitetssjukhuset har uppgett att de bedömer att
funktionen aktiva val är tillräcklig för att tillgodose kravet på konfidentialitet
och att det är i enlighet med HSLF-FS 2016:40. Datainspektionen kan
emellertid konstatera att patientdatalagen ställer krav på både begränsning
av behörigheter och aktiva val. Funktionen aktiva val är därför inte en åtgärd
för att kompensera för en utebliven åtkomstbegränsning. Att Sahlgrenska
Universitetssjukhuset använder sig av ovanstående aktiva val är en
integritetshöjande åtgärd, men utgör inte en sådan begränsning av
behörighet som avses i 4 kap. 2 § patientdatalagen. Denna bestämmelse
kräver att behörigheten ska begränsas till vad som behövs för att den
enskilde ska kunna fullgöra sina arbetsuppgifter inom hälso- och sjukvården,
dvs. endast de som har behov av uppgifterna ska ha åtkomstmöjlighet till
dem.
Av förarbetena till patientdatalagen, prop. 2007/08:126, s. 149, framgår att
syftet med bestämmelserna är att inpränta skyldigheten för den ansvarige
vårdgivaren att göra aktiva och individuella behörighetstilldelningar utifrån
analyser av vilken närmare information olika personalkategorier och olika
slags verksamheter behöver. Eftersom olika användare har olika
arbetsuppgifter inom olika arbetsområden, behöver användarnas åtkomst till
uppgifterna i Melior begränsas för att återspegla detta. Av förarbetena
framgår dessutom att uppgifter bör lagras i olika skikt så att mer känsliga
uppgifter kräver aktiva val eller annars inte är lika enkelt åtkomliga för
personalen som mindre känsliga uppgifter.
Att tilldelningen av behörigheter inte har föregåtts av en behovs- och
riskanalys innebär att Sahlgrenska Universitetssjukhuset inte har analyserat
användarnas behov av åtkomst till uppgifterna, riskerna som denna åtkomst
kan medföra och därmed inte heller identifierat vilken åtkomst som är
befogad för användarna utifrån en sådan analys. Sahlgrenska
Universitetssjukhuset har därmed inte använt sig av lämpliga åtgärder, i
enlighet med artikel 32, för att begränsa användarnas åtkomst till
patienternas uppgifter i journalsystemet.
Beträffande den behandling av personuppgifter som Sahlgrenska
Universitetssjukhuset utför inom ramen för den sammanhållna
journalföringen i systemet NPÖ kan det inledningsvis konstateras att

2 6 (34)

Datainspektionen

DI-2019-3840

Sahlgrenska Universitetssjukhuset har uppgett att Sahlgrenska
Universitetssjukhuset inte är personuppgiftsansvarig för den information
som visas i NPÖ. Datainspektionen delar inte denna uppfattning. Enligt 2
kap. 6 § patientdatalagen är i en region varje myndighet som bedriver hälsooch sjukvård personuppgiftsansvarig för den behandling av personuppgifter
som myndigheten utför. Enligt andra stycket i bestämmelsen omfattar
personuppgiftsansvaret även sådan behandling av personuppgifter som
vårdgivaren, eller den myndighet i en region eller en kommun som är
personuppgiftsansvarig, utför när vårdgivaren eller myndigheten genom
direktåtkomst i ett enskilt fall bereder sig tillgång till personuppgifter om en
patient hos en annan vårdgivare eller annan myndighet i samma region eller
kommun. Sahlgrenska Universitetssjukhuset är således
personuppgiftsansvarig för den behandling av personuppgifter som sker när
medarbetarna tar del av uppgifter i NPÖ.
När det gäller åtkomst till personuppgifter inom ramen för den
sammanhållna journalföringen i systemet NPÖ har ca 7 000 användare vid
Sahlgrenska Universitetssjukhuset åtkomst. Datainspektionen kan
konstatera att det har gjorts en begränsning vad gäller antalet användare i
förhållande till de ca 25 000 som har behörighet i Melior, men det har inte
gjorts någon begränsning när det gäller vilken dokumentation som dessa
användare kan ta del av i systemet NPÖ.
Detta har i sin tur inneburit att det funnits en risk för obehörig åtkomst och
obefogad spridning av personuppgifter dels inom ramen för den inre
sekretessen, dels inom ramen för den sammanhållna journalföringen.
Mot bakgrund av ovanstående kan Datainspektionen konstatera att
Sahlgrenska Universitetssjukhuset har behandlat personuppgifter i strid med
artikel 5.1 f och artikel 32.1 0ch 32.2 i dataskyddsförordningen genom att
Sahlgrenska Universitetssjukhuset inte har begränsat användarnas
behörigheter för åtkomst till journalsystemet Melior till vad som enbart
behövs för att användaren ska kunna fullgöra sina arbetsuppgifter inom
hälso- och sjukvården enligt 4 kap. 2 § och 6 kap. 7 § patientdatalagen och 4
kap. 2 § HSLF-FS 2016:40. Detta innebär att Sahlgrenska
Universitetssjukhuset inte har vidtagit åtgärder för att kunna säkerställa och,
i enlighet med artikel 5.2 i dataskyddsförordningen, kunna visa en lämplig
säkerhet för personuppgifterna.

2 7 (34)

Datainspektionen

DI-2019-3840

Dokumentation av åtkomsten (loggar)
Datainspektionen kan konstatera att loggarna som visar åtkomst i Melior
innehåller uppgifter om användarens namn och roll, patienternas identitet,
vilken del av journalen som har öppnats (t.ex journal, remisser, intyg – någon
av ”de sex flikarna”) och vid vilket datum och klockslag åtgärderna vidtogs.
Det framgår inte vid vilken vårdenhet som åtgärden vidtogs eller vilka
åtgärder som användaren specifikt har vidtagit. Sahlgrenska har uppgett att
information om vilken vårdenhet användaren är anställd på kan kontrolleras
genom en sökning på var användaren är anställd. Sahlgrenska menar därför
att genom att kombinera olika loggar kan man få fram vid vilken vårdenhet
som åtgärden har vidtagits. Varje loggpost i loggarna utgör åtgärden ”öppna
journal”. Därutöver framgår det inte vilka åtgärder som användaren har
vidtagit med uppgifter om en patient.
Sahlgrenska Universitetssjukhuset har i yttrande som inkom till
Datainspektionen den 17 mars 2020 uppgett att de åtgärder som framgår av
loggarna är om en medarbetare öppnat journalen, om tillgång till uppgifter
skett genom aktivt val och om medarbetaren från journalen har gjort ett
uthopp till andra vårdenheter. Sahlgrenska Universitetssjukhuset uppger
vidare att dokumentationen i loggarna skapar förutsättningar för att
genomföra åtkomstkontroller på ett ändamålsenligt sätt, och att loggarna
uppfyller kravet på att logga vilka åtgärder som har vidtagits med uppgifter
om en patient.
Det framgår av Socialstyrelsens Handbok vid tillämpningen av
Socialstyrelsens föreskrifter och allmänna råd (HSLF-FS 2016:40) att
”vårdgivaren ansvarar bland annat för att det av dokumentationen av
åtkomsten (loggar) framgår vilka åtgärder som har vidtagits med uppgifter
om en patient. Ett aktivt val för att få tillgång till uppgifter om en patient är
ett exempel på en åtgärd som ska loggas”.
Datainspektionen konstaterar att syftet med kravet på att åtgärd ska
dokumenteras i loggarna inte bara är att kontrollera om en medarbetare
berett sig åtkomst journalen, utan även vilka åtgärder som vidtagits med
uppgifter om en patient. Den i loggarna dokumenterade åtgärden ”öppna
journal” är ett exempel på en åtgärd som ska loggas, och därutöver ska även
andra åtgärder som vidtas med uppgifter om en patient dokumenteras i
loggarna. Andra sådana åtgärder kan vara att personuppgifter upprättats,
kopierats, överförts, spärrats, makulerats eller skrivits ut. Syftet med

2 8 (34)

Datainspektionen

DI-2019-3840

säkerhetsåtgärden loggar är att besvara frågan vem som gjorde vad, det vill
säga vem som vidtog vilken åtgärd, med vilka personuppgifter och när. Detta
utgör en viktig del för att den personuppgiftsansvarige ska uppfylla kravet på
lämpliga säkerhetsåtgärder för att ha kontroll över personuppgifterna och
hur de behandlas. Syftet med säkerhetsåtgärden åtkomstkontroll är att
säkerställa att användare inte använder sina behörigheter på fel sätt genom
att läsa, ändra eller ta bort information som de inte ska behandla. Att
Sahlgrenska Universitetssjukhuset enbart infört dokumentation av åtgärden
”öppna journal”, är således inte tillräckligt för att uppfylla kravet i 4 kap. 9 §
(punkt 1) HSLF-FS 2016:40 på att det av dokumentationen av åtkomsten ska
framgå vilka åtgärder som har vidtagits med uppgifter om en patient.
Sahlgrenska Universitetssjukhuset har således behandlat och behandlar
personuppgifter i strid med 4 kap. 3 § patientdatalagen och 4 kap. 9 § (punkt
1) HSLF-FS 2016:40. Detta innebär att Sahlgrenska Universitetssjukhuset inte
har vidtagit tekniska och organisatoriska åtgärder som är lämpliga i
förhållande till risken. Sahlgrenska Universitetssjukhuset uppfyller därmed
inte kravet på säkerställa en lämplig säkerhet för behandlingen av
personuppgifterna, enligt artikel 32 i dataskyddsförordningen.

Val av ingripande
Rättslig reglering
Om det skett en överträdelse av dataskyddsförordningen har
Datainspektionen ett antal korrigerande befogenheter att tillgå enligt artikel
58.2 a–j i dataskyddsförordningen. Tillsynsmyndigheten kan bland annat
förelägga den personuppgiftsansvarige att se till att behandlingen sker i
enlighet med förordningen och om så krävs på ett specifikt sätt och inom en
specifik period.
Av artikel 58.2 i dataskyddsförordningen följer att Datainspektionen i
enlighet med artikel 83 ska påföra sanktionsavgifter utöver eller i stället för
andra korrigerande åtgärder som avses i artikel 58.2, beroende på
omständigheterna i varje enskilt fall.
För myndigheter får enligt artikel 83.7 i dataskyddsförordningen nationella
regler ange att myndigheter kan påföras administrativa sanktionsavgifter.
Enligt 6 kap. 2 § dataskyddslagen kan sanktionsavgifter beslutas för
myndigheter, men till högst 5 000 000 kronor alternativt 10 000 000 kronor

2 9 (34)

Datainspektionen

DI-2019-3840

beroende på om överträdelsen avser artiklar som omfattas av artikel 83.4
eller 83.5 i dataskyddsförordningen.
I artikel 83.2 i dataskyddsförordningen anges de faktorer som ska beaktas för
att bestämma om en administrativ sanktionsavgift ska påföras, men också
vad som ska påverka sanktionsavgiftens storlek. Av central betydelse för
bedömningen av överträdelsens allvar är dess karaktär, svårighetsgrad och
varaktighet. Om det är fråga om en mindre överträdelse får
tillsynsmyndigheten, enligt skäl 148 i dataskyddsförordningen, utfärda en
reprimand i stället för att påföra en sanktionsavgift.
Föreläggande
Hälso- och sjukvården har, som nämnts, stort behov av information i sin
verksamhet och under senare år har en mycket omfattande digitalisering
skett inom vården. Såväl uppgiftssamlingarna storlek som hur många som
delar information med varandra har ökat väsentligt. Detta ökar kraven på
den personuppgiftsansvarige, eftersom bedömningen vad som är lämplig
säkerhet påverkas av behandlingens omfattning.
Inom hälso- och sjukvården innebär det att ett stort ansvar vilar på den
personuppgiftsansvarige att skydda uppgifterna från obehörig åtkomst,
bland annat genom att ha en behörighetstilldelning som är än mer
finfördelad. Det är därför väsentligt att det sker en reell analys av behoven
utifrån olika verksamheter och olika befattningshavare. Lika viktigt är det att
det sker en faktisk analys av de risker som utifrån ett integritetsperspektiv
kan uppstå vid en alltför vid tilldelning av behörighet till åtkomst. Utifrån
denna analys ska sedan den enskilde befattningshavarens åtkomst begränsas.
Denna behörighet ska sedan följas upp och förändras eller inskränkas efter
hand som ändringar i den enskilde befattningshavarens arbetsuppgifter ger
anledning till det.
Datainspektionens tillsyn har visat att Sahlgrenska Universitetssjukhuset
inte har vidtagit lämpliga säkerhetsåtgärder för att ge skydd till
personuppgifterna i journalsystemet genom att Sahlgrenska
Universitetssjukhus i egenskap av personuppgiftsansvarig inte följt de krav
som ställs i patientdatalagen och Socialstyrelsens föreskrifter. Sahlgrenska
Universitetssjukhuset har därigenom underlåtit att följa kraven i artikel 5.1 f
och artikel 32.1 och 32.2 i dataskyddsförordningen. Underlåtenheten omfattar

3 0 (34)

Datainspektionen

DI-2019-3840

såväl den inre sekretessen enligt 4 kap. patientdatalagen som den
sammanhållna journalföringen enligt 6 kap. patientdatalagen.
Datainspektionen förelägger därför med stöd av artikel 58.2 d i
dataskyddsförordningen Sahlgrenska Universitetssjukhuset att se till att
erforderlig behovs- och riskanalys genomförs och dokumenteras för
journalsystemen Melior och Nationell patientöversikt och att därefter, med
stöd av behovs- och riskanalysen, varje användare tilldelas individuell
behörighet för åtkomst till personuppgifter som begränsas till enbart vad
som behövs för att den enskilde ska kunna fullgöra sina arbetsuppgifter inom
hälso- och sjukvården, i enlighet med artikel 5.1 f och artikel 32.1 och 32.2 i
dataskyddsförordningen, 4 kap. 2 § och 6 kap. 7 § patientdatalagen och 4
kap. 2 § HSLF-FS 2016:40.
Sahlgrenska Universitetssjukhuset har också underlåtit att i loggarna i Melior
ange vilka åtgärder som har vidtagits med uppgifter om en patient, ett krav
som framgår av 4 kap. 3 § patientdatalagen och 4 kap. 9 § (punkt 1) HSLF-FS
2016:40. Datainspektionen förelägger därför Sahlgrenska
Universitetssjukhuset att införa dokumentation i loggarna i Melior där det
ska framgå vilka åtgärder som har vidtagits med personuppgifter om en
patient enligt 4 kap. 3 § patientdatalagen och 4 kap. 9 § (punkt 1) HSLF-FS
2016:40.
Sanktionsavgift
Datainspektionen kan konstatera att överträdelserna i grunden avser
Sahlgrenska Universitetssjukhuset skyldighet att vidta lämpliga
säkerhetsåtgärder för att ge skydd till personuppgifter enligt
dataskyddsförordningen.
I detta fall är det frågan om stora uppgiftssamlingar med känsliga
personuppgifter och vidsträckta behörigheter. Vårdgivaren behöver med
nödvändighet ha en omfattande behandling av uppgifter om enskildas hälsa.
Den får dock inte vara oinskränkt utan ska baseras på vad enskilda
medarbetare behöver för att kunna utföra sina uppgifter. Datainspektionen
konstaterar att det är frågan om uppgifter som omfattar direkt identifiering
av den enskilde genom såväl namn, kontaktuppgifter som personnummer,
uppgifter om hälsa, men att det också kan röra sig om andra privata
uppgifter om exempelvis familjeförhållanden, sexualliv och livsstil. Patienten
är beroende av att få vård och är därmed i en utsatt situation. Uppgifternas

3 1 (34)

Datainspektionen

DI-2019-3840

karaktär, omfattning och patienternas beroendeställning ger vårdgivare ett
särskilt ansvar att säkerställa patienternas rätt till adekvat skydd för deras
personuppgifter.
Ytterligare försvårande omständigheter är att behandlingen av
personuppgifter om patienter i huvudjournalsystemet hör till kärnan i en
vårdgivares verksamhet, att behandlingen omfattar många patienter och att
möjligheten till åtkomst avser inte bara en stor andel av de anställda utan att
Sahlgrenska Universitetssjukhuset därtill har gett åtkomst till ett stort antal
medarbetare på andra förvaltningar inom Västra Götalandsregionen. I detta
fall rör det sig om omkring 900 000 patienter inom ramen för den inre
sekretessen, närmare 18 000 anställda och 25 000 aktiva konton. Det finns
endast en enhet, enheten för klinisk genetik, där uppgifterna inte är åtkomlig
för användarna utanför dessa enheter eftersom enheten är exkluderad från
de generella behörigheterna.
Datainspektionen kan dessutom konstatera att Sahlgrenska
Universitetssjukhuset inte har följt Datainspektionens beslut från den 27
mars 2015. I beslutet förelades Sahlgrenska Universitetssjukhuset att
genomföra en dokumenterad behovs- och riskanalys enligt det dåvarande
kravet 2 kap. 6 § andra stycket andra meningen SOSFS 2008:14, vilket
motsvarar nuvarande bestämmelse i 4 kap. 2 § HSLF-FS 2016:40. Detta är en
försvårande omständighet, enligt artikel 83.2 e i dataskyddsförordningen.
De brister som nu konstaterats har således varit kända för Sahlgrenska
universitetssjukhuset under flera års tid vilket innebär att agerandet skett
uppsåtligt och därmed bedöms som allvarligare.
Datainspektionen konstaterar också att Sahlgrenska Universitetssjukhuset i
information som inkommit i ärendet har uppgett att vårdgivaren accepterar
risken med att konfidentialiteten inte prioriteras lika högt som riktighet och
tillgänglighet. Som Datainspektionen förstår det har Sahlgrenska
Universitetssjukhuset aktivt tagit ställning till att bortprioritera att vidta
åtgärder till skydd för den enskildes integritet, vilket gör agerandet
allvarligare.
Dessa faktorer innebär sammantaget att överträdelserna inte är att bedöma
som mindre överträdelser utan överträdelser som ska leda till en
administrativ sanktionsavgift.

3 2 (34)

Datainspektionen

DI-2019-3840

Datainspektionen anser att överträdelserna har en nära anknytning till
varandra. Den bedömningen grundar sig på att behovs- och riskanalysen ska
ligga till grund för tilldelningen av behörigheterna. Datainspektionen
bedömer därför att dessa överträdelser har så nära anknytning till varandra
att de utgör sammankopplade uppgiftsbehandlingar enligt artikel 83.3 i
dataskyddsförordningen. Datainspektionen bestämmer därför en gemensam
sanktionsavgift för överträdelserna.
Beträffande bristerna i loggarna kan Datainspektionen konstatera att inte
alla uppgifter som ska ingå i loggarna gör det, men att loggning i huvudsak
innehåller de uppgifter som krävs enligt Socialstyrelsens föreskrifter.
Datainspektionen anser därför att det är tillräckligt att Sahlgrenska
Universitetssjukhuset föreläggs att rätta bristen och bestämmer därför inte
någon särskild sanktionsavgift för denna överträdelse.
Den administrativa sanktionsavgiften ska vara effektiv, proportionerlig och
avskräckande. Det innebär att beloppet ska bestämmas så att den
administrativa sanktionsavgiften leder till rättelse, att den ger en preventiv
effekt och att den dessutom är proportionerlig i förhållande till såväl aktuella
överträdelser som till tillsynsobjektets betalningsförmåga.
Det maximala beloppet för sanktionsavgiften i detta fall är 10 miljoner kronor
enligt 6 kap. 2 § lagen (2018:218) med kompletterande bestämmelser till EU:s
dataskyddsförordning.
Mot bakgrund av överträdelsernas allvar och att den administrativa
sanktionsavgiften ska vara effektiv, proportionerlig och avskräckande
bestämmer Datainspektionen den administrativa sanktionsavgiften för
Sahlgrenska Universitetssjukhuset till 3 500 000 (tre miljoner femhundra
tusen) kronor.
_____________________________________
Detta beslut har fattats av generaldirektören Lena Lindgren Schelin efter
föredragning av it-säkerhetsspecialisten Magnus Bergström. Vid den slutliga
handläggningen har chefsjuristen Hans-Olof Lindblom samt enhetscheferna
Malin Blixt och Katarina Tullstedt medverkat.

3 3 (34)

Datainspektionen

DI-2019-3840

Lena Lindgren Schelin, 2020-12-02 (Det här är en elektronisk signatur)

Bilagor: Bilaga 1 – Hur man betalar sanktionsavgift
Kopia för kännedom till:
Dataskyddsombud

Hur man överklagar
Om ni vill överklaga beslutet ska ni skriva till Datainspektionen. Ange i
skrivelsen vilket beslut ni överklagar och den ändring som ni begär.
Överklagandet ska ha kommit in till Datainspektionen senast tre veckor från
den dag beslutet meddelades. Om överklagandet har kommit in i rätt tid
sänder Datainspektionen det vidare till Förvaltningsrätten i Stockholm för
prövning.
Ni kan e-posta överklagandet till Datainspektionen om det inte innehåller
några integritetskänsliga personuppgifter eller uppgifter som kan omfattas av
sekretess. Myndighetens kontaktuppgifter framgår av beslutets första sida.

3 4 (34)


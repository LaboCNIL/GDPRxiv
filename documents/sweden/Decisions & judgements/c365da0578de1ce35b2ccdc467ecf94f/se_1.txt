1(28) 

 

Verifiera AB 
Banérgatan 3  
114 56  
Stockholm 
 
  

Diarienummer: 
IMY-2022-1621 

Datum: 
2022-09-13 

Beslut efter tillsyn enligt 
dataskyddsförordningen – Verifiera 
AB 

Innehåll 
Integritetsskyddsmyndighetens beslut ............................................................................3 
Redogörelse för tillsynsärendet ......................................................................................3 
Information om Tjänsterna på Webbplatsen ........................................................4 
Vad Verifiera AB har uppgett ...............................................................................6 
Yttrande den 27 maj 2022 .........................................................................6 
Yttrande den 13 juni 2022 .........................................................................7 
Begränsning av prövningsramen i granskningen ..........................................................10 
Motivering av beslutet ...................................................................................................11 
Rättslig bakgrund ...............................................................................................11 

EU-rättens reglering av förhållandet mellan rätten till skydd för 
personuppgifter och rätten till yttrande- och informationsfrihet ...............11 
Den svenska dataskyddslagens undantag för yttrande- och 
informationsfriheten .................................................................................12 
Grundlagsregleringen om frivilliga utgivningsbevis .................................13 
Tolkningen av 1 kap. 20 § YGL och IMY:s behörighet .......................................15 
Undantaget i 1 kap. 20 § YGL är tillämpligt .......................................................16 
Personuppgifter om hälsa offentliggörs ...................................................16 
Uppgiftssamlingen har ordnats så att det är möjligt att söka efter eller 
sammanställa känsliga personuppgifter ..................................................17 
Det finns särskilda risker för otillbörliga intrång i den personliga 
integriteten ..............................................................................................18 
Sammanfattande bedömning ..................................................................21 
Behandlingen sker inte för journalistiska ändamål .............................................21 
Tillämpliga bestämmelser m.m. ..............................................................21 
Integritetsskyddsmyndighetens bedömning ............................................22 

Postadress:
Box 8114
104 20 Stockholm
Webbplats:
www.imy.se
E-post:
imy@imy.se
Telefon:
08-657 61 00

 

Integritetsskyddsmyndigheten 
 
 

Diarienummer: IMY-2022-1621 
Datum: 2022-09-13 
 
 

2(28) 

 

Verifiera är personuppgiftsansvarig för behandlingen .......................................23 
Behandlingen strider mot artikel 9 i dataskyddsförordningen ............................24 
Tillämpliga bestämmelser .......................................................................24 
Samtycke ................................................................................................24 
Artikel 9.2 g och yttrande- och informationsfriheten ................................24 
Artikel 9.2 g och offentlighetsprincipen ...................................................25 
Slutsatser ................................................................................................26 
Val av ingripande ...............................................................................................26 
Hur man överklagar ......................................................................................................28 
 

 

 

Integritetsskyddsmyndigheten 
 
 

Diarienummer: IMY-2022-1621 
Datum: 2022-09-13 
 
 

3(28) 

 

Integritetsskyddsmyndighetens beslut 

Integritetsskyddsmyndigheten konstaterar att Verifiera AB, under perioden den 6 april 
2022 – 28 juni 2022, har behandlat känsliga personuppgifter (uppgifter om hälsa) i 
strid med artikel 9 i dataskyddsförordningen1 i sina tjänster på www.verifiera.se. 

Integritetsskyddsmyndigheten ger Verifiera AB en reprimand enligt artikel 58.2 b i 
dataskyddsförordningen för den konstaterade överträdelsen.  

Integritetsskyddsmyndigheten förelägger Verifiera AB enligt artikel 58.2 d i 
dataskyddsförordningen att vidta åtgärder så att det i de tjänster som Verifiera erbjuder 
på www.verifiera.se inte längre är möjligt för användare av tjänsterna att vid sökning 
på personer med någon av sökparametrarna personnamn, personnummer eller adress 
ta del av avgöranden i mål enligt lagen (1991:1128) om psykiatrisk tvångsvård eller 
lagen (1988:870) om vård av missbrukare i vissa fall som gäller den eftersökta 
personen. Åtgärderna ska ha vidtagits senast åtta veckor efter att detta beslut vunnit 
laga kraft.  
Redogörelse för tillsynsärendet 

Integritetsskyddsmyndigheten (IMY) har tagit emot klagomål beträffande Verifiera AB:s 
(Verifiera eller bolaget) tjänster. IMY har därefter på eget initiativ inlett tillsyn mot 
Verifiera mot bakgrund av den beskrivning av sina tjänster (nedan ”Tjänsterna”) som 
bolaget har lämnat på sin webbplats www.verifiera.se (nedan ”Webbplatsen”).2  

Syftet med tillsynen var att utreda om Verifiera genom tillhandahållandet av 
Tjänsterna:  

• 

• 

• 

• 

offentliggör känsliga personuppgifter på ett sådant sätt som avses i 1 kap. 20 
§ YGL, 
behandlar personuppgifter på ett sätt som är förenligt med principerna om 
laglighet, korrekthet, öppenhet, ändamålsbegränsning och uppgiftsminimering 
(artikel 5 i dataskyddsförordningen), 
har stöd i någon rättslig grund för personuppgiftsbehandlingen (artikel 6 i 
dataskyddsförordningen), och 
behandlar uppgifter om hälsa, dvs. känsliga personuppgifter i den mening 
som avses i artikel 9.1 i dataskyddsförordningen, och i så fall om något av 
undantagen i artikel 9.2 i dataskyddsförordningen från förbudet mot 
behandling av sådana uppgifter är tillämpligt. 

Tillsynen har skett genom granskning av den information som Verifiera angett om 
tjänsterna på Webbplatsen och skriftväxling. 

 
1 Europaparlamentets och rådets förordning (EU) 2016/679 av den 27 april 2016 om skydd för fysiska personer med 
avseende på behandling av personuppgifter och om det fria flödet av sådana uppgifter och om upphävande av 
direktiv 95/46/EG (allmän dataskyddsförordning). 
2 För en beskrivning av tjänsterna, se nedan under rubrikerna ”Information om Tjänsterna på Webbplatsen” och ”Vad 
Verifiera AB har uppgett”.  

Integritetsskyddsmyndigheten 
 
 

Diarienummer: IMY-2022-1621 
Datum: 2022-09-13 
 
 

4(28) 

 

Information om Tjänsterna på Webbplatsen  

IMY har den 6 april 2022 granskat och dokumenterat den information som Verifiera 
lämnat om Tjänsterna på Webbplatsen.3 Dokumentationen har kommunicerats med 
Verifiera och dess riktighet har inte ifrågasatts av bolaget. Av den framgår följande.  

På startsidan visas exempelbilder på hur en sökning i rättsdatabasen kan se ut. Vid 
personsökning finns särskilda sökfält för ”Namn”, ”Personnummer”, ”Ort/Adress” och 
”Fritext sök”. 

På ”www.verifiera.se/tjanster” framgår följande: 

”Hur tar Verifieras tjänst hänsyn till GDPR? Verifiera och våra tjänster följer 
givetvis de lagar, regler och förordningar som gäller. Verifiera har utgivningsbevis 
och är därigenom enligt yttrandefrihetsgrundlagen (YGL) grundlagsskyddad, vilket 
innebär att GDPR (dataskyddsförordningen) inte är applicerbar på Verifiera eller 
Verifieras tjänster. Att Verifiera har utgivningsbevis och är grundlagsskyddad 
innebär vidare att det inte är Integritetsskyddsmyndigheten (IMY) som är 
tillsynsmyndighet avseende Verifieras utgivningsbevis, utan detta tillfaller 
Myndigheten för press, radio och tv. Så länge våra kunder befinner sig i Verifieras 
webgränssnitt omfattas våra kunders nyttjande av våra tjänster av samma 
grundlagsskydd. Som användare måste ni dock förhålla er till GDRP för det fall ni 
väljer att ladda ned och behandla personuppgifter i GDPR:s mening. För mer 
specifika frågor, tveka inte att höra av dig till vår Kundtjänst.” 

”Hur vet jag att informationen stämmer? Verifiera inhämtar alla handlingar direkt 
från svenska domstolar och myndigheter. Såtillvida är den information som du kan 
finna i Verifieras rättsdatabas ytterst tillförlitlig. Att Verifieras rättsdatabas 
uppdateras i realtid säkerställer att du alltid får den senaste, uppdaterade 
informationen. Några förändringar av de uppgifter som förekommer i de offentliga 
handlingarna sker inte.” 

”Hur omfattande är bakgrundsinformationen? En bakgrundskontrollrapport kan 
på kundens begäran omfatta antingen enbart juridisk information alternativt såväl 
juridisk som ekonomisk information. Den juridiska informationen sträcker sig bakåt i 
tiden till år 2008 och omfattar alla rättsliga offentliga handlingar för en viss juridisk 
eller fysisk person. Den ekonomiska informationen innefattar historiska skuldsaldon 
såsom dessa är registrerade hos Kronofogden, de senaste taxeringsåren från 
Skatteverket samt eventuella betalningsförelägganden. 

Vidare omfattar bakgrundskontroller personalia såsom civilstånd, ledande 
befattningsställning samt om önskvärt, körkortstillstånd.” 

På ”www.verifiera.se/bakgrundskontroll” framgår följande: 

”Om du gör en bakgrundskontroll avseende en privatperson som innehåller 
ekonomisk information måste personen lämna sitt samtycke för att en 
bakgrundskontroll skall kunna göras. Upplysningskopia skickas till den efterfrågade 
i enlighet med Kreditupplysningslagen.” 

 
3 Dessa beskrivningar finns dokumenterade i tjänsteanteckningar (aktbilaga 2 och 2.1-2.7 i ärendet).  

Integritetsskyddsmyndigheten 
 
 

Diarienummer: IMY-2022-1621 
Datum: 2022-09-13 
 
 

5(28) 

 

”När en användare önskar göra en bakgrundskontroll på en individ får användaren 
möjlighet att anpassa hur omfattande den ska vara. Användaren kan exkludera 
ekonomisk information i de fall den inte skulle vara av intresse.”  

”Beroende på vilket behov du har av att göra bakgrundskontroller kan du välja 
mellan att köpa bakgrundskontrollrapporter styckvis alternativt en större mängd 
rapporter inom ramen för ett abonnemang på Verifieras rättsdatabas.” 

”BAKGRUNDSKONTROLL – STYCKVIS. Om man bara har behov av en 
bakgrundskontroll någon enstaka gång kan man beställa bakgrundskontroll 
styckvis. De kostar 1295:-/st exkl moms.” 

”Görs allt online? Ja, Verifieras rättsdatabas utgör en digitalisering av svenska 
domstolars och myndigheters offentliga handlingar. Våra kunders sökningar och 
filtreringar görs i Verifieras gränssnitt och resultatet genereras online i realtid.” 

”Är det krångligt att göra en bakgrundskontroll? Nej, du behöver veta 
personnummer, organisationsnummer alternativt person- eller företagsnamn för att 
göra en bakgrundskontroll. Sökningar baserat på person- respektive 
organisationsnummer ger snabbast och säkrast resultat.” 

På ”www.verifiera.se/abonnemang” framgår följande: 

”Vad innebär Verifieras abonnemang. Abonnemanget innebär att ni får tillgång till 
vårt lättarbetade online-verktyg, där du får tillgång till hela vår rättsdatabas och 
snabbt kan hitta och ta del av den information du söker. 

Verifieras företagstjänst vänder sig till företag, myndigheter och övriga 
organisationer med behov av att göra bakgrundskontroll avseende privatpersoner 
och företag. Tjänsten innefattar ett lättarbetat webbgränssnitt där du snabbt kan 
hitta och ta del av av den information du söker. Samtliga domar, beslut, och 
dagboksblad är sökbara i fulltext och går att läsa i orginalutseende som PDF. Vi 
tillhandahåller även API-lösningar för de som så önskar.” 

”Som inloggad i rättsdatabasen kan användaren söka med en rad olika parametrar 
såsom; personnummer, organisationsnummer, namn, adress, juridisk instans och 
fritext mm.” 

På ”www.verifiera.se/vart-verktyg” framgår följande: 

”Verifieras rättsdatabas samlar på regelbunden basis in offentliga handlingar från 
Sveriges domstolar och myndigheter. Rättsdatabasen sträcker sig bakåt i tiden till 
2008. Utöver domar inhämtas även rättsliga dokument såsom väckta åtal, 
utfärdade stämningar, dagboksblad, åtalsunderlåtelser och strafförelägganden 
vilket gör att våra kunder lätt kan följa ett rättsligt ärendes gång i den juridiska 
processen. Till skillnad från polisens belastningsregister gallras inte Verifieras 
rättsdatabas, vilket säkerställer att du har möjlighet att själv avgöra huruvida en 
rättshandling är relevant för ditt affärsbeslut eller ej.” 

På samtliga sidor hänvisas till möjligheten att prova Verifiera kostnadsfritt i 14 dagar, 
både genom direktlänk till formuläret för att prova Verifiera i sidhuvudet och med andra 
länkar på sidorna om att starta 14-dagars provperiod. 

Integritetsskyddsmyndigheten 
 
 

Diarienummer: IMY-2022-1621 
Datum: 2022-09-13 
 
 

6(28) 

 

Vid tidigare kontroll av Webbplatsen har IMY observerat en webbsida där det beskrivs 
vilka dokument som rättsdatabasen innehåller. Motsvarande sida tycks inte längre nås 
från Verifieras startsida men den länkande webbadressen är fortfarande i funktion per 
den 6 april 2022. Vid uppräkningen av måltyper på från förvaltningsrätterna anges 
bland annat följande: 

•  Socialförsäkringsmål, d.v.s. mål avseende tvister med Försäkringskassan i 

ärenden som rör t.ex. arbetsskadeersättning, föräldrapenning eller olika stöd 
till handikappade. 
LVU-mål (mål enligt lagen med särskilda bestämmelser om vård av unga), 
d.v.s. mål som t.ex. handlar om huruvida minderåriga med tvång skall vårdas 
utanför sitt eget hem. 
LVM-mål (mål enligt lagen om vård av missbrukare i vissa fall), d.v.s. mål som 
handlar om tvångsvård för missbrukare. 

• 

• 

•  Psykiatrimål, d.v.s. mål som handlar om frågor som rör psykiatrisk tvångsvård 

och rättspsykiatrisk vård. 

Vad Verifiera AB har uppgett 

Yttrande den 27 maj 2022 
Verifiera AB har i yttrande den 27 maj 2022 i huvudsak uppgett följande.  

Verifiera är ett svenskt aktiebolag med utgivningsbevis för sin verksamhet. 
Myndigheten för radio och TV utfärdade den 2 november 2016 utgivningsbevis för 
Verifiera.se. Verksamheten är därför grundlagsskyddad enligt yttrandefrihets-
grundlagen. Något som också vitsordas av IMY på myndighetens hemsida: 
”Dataskyddsförordningen (GDPR) påverkar inte verksamheter med utgivningsbevis.” 

Av grundlagen följer att GDPR inte ska tillämpas på verksamheter som omfattas av 
yttrandefrihetsgrundlagen. Även utanför yttrandefrihetsgrundlagens område undantas 
GDPR genom de allmänna undantagen för journalistiska ändamål samt 
motivuttalanden om vikten av rätten till yttrandefrihet i ett demokratiskt samhälle.  

IMY:s tillsyn innebär en överträdelse av myndighetens befogenhet och behörighet. Att 
IMY saknar behörighet och befogenhet framgår även av svar på myndighetens 
hemsida på frågan huruvida man ska lämna in klagomål till IMY på sajter som har 
utgivningsbevis: ”Nej. Tyvärr har vi inga möjligheter att få den typen av sajter att ta bort 
information om du skickar ett klagomål till oss. För att lämna synpunkter angående 
lagstiftningen kring utgivningsbevis rekommenderar vi att du vänder dig till lagstiftaren, 
i det här fallet Konstitutionsutskottet. De ansvarar för att bereda frågor av 
konstitutionell och förvaltningsrättslig betydelse.” 

På Webbplatsen tillhandahåller Verifiera, inom ramen för sitt utgivningsbevis, bland 
annat inskannade domar som inhämtats från Sveriges Domstolar. Handlingarna är 
offentliga och tillgängliga för gemene man, kreditföretag och andra motsvarande 
tjänster, vilket följer av den svenska offentlighetsprincipen. 

Verifiera är en nyhetsbyrå avseende bland annat research och bakgrundskontroll. 
Verifiera använder sig av en abonnemangsform som innebär att huvudsakligen olika 
typer av organisationer och professionella aktörer med behov av informationen på 
Webbplatsen i sin yrkesutövning, exempelvis företag och myndigheter, använder sig 
av Webbplatsen. Endast betalande användare kan få del av materialet på 
Webbplatsen, varefter användarna genom aktiva åtgärder i realtid kan få del av domar 

Integritetsskyddsmyndigheten 
 
 

Diarienummer: IMY-2022-1621 
Datum: 2022-09-13 
 
 

7(28) 

 

och beslut som är inskannade och tillgängliga på Webbplatsen. Innan en kund tecknar 
ett avtal med Verifiera kan kunden prova tjänsten under fjorton dagar under 
förutsättning att kunden genomgår en demonstration av tjänsten. Under provperioden 
erbjuds tillgång till ett standardabonnemang. 

Verifiera bidrar genom sin verksamhet till en fri och allsidig upplysning på ett tillbörligt 
sätt. Verifieras verksamhet är därtill inte unik. Tvärtom tillhandahålls motsvarande 
tjänst eller mer omfattande tjänster sedan länge av väletablerade tjänster (exempelvis 
www.infotorg.se och www.juno.se, tidigare Karnov). Likt dessa tjänster går det att på 
Webbplatsen hitta domar och beslut, inklusive förvaltningsrättsdomar genom 
fritextsökning eller genom mer specifika sökfält (benämnt filter i vissa databaser). 
Eftersom handlingarna på Webbplatsen utgörs av allmänna handlingar som är 
tillgängliga för envar att ta del av på många andra ställen än Webbplatsen, inte minst 
genom andra tjänster såsom eller domstolarna eller myndigheterna själva, därmed 
finns ingen särskild risk med publiceringen som sker på Webbplatsen. 

Bakgrundstilläggstjänsten möjliggör för kunder, att genom en samtyckesförfrågan från 
personen som bakgrundskontrollen avser, erhålla en bakgrundskontrollrapport 
avseende eventuella pågående eller tidigare rättsliga tvister. Rättsdatan hämtas från 
domstolar och myndigheter och utgörs av offentliga handlingar. En förutsättning för en 
sådan bakgrundsrapport är att personen ifråga samtycker till detta, verifiering sker 
bland annat med bank-id. Tjänsten saknar koppling till dataskyddsförordningen. 

Vad gäller Verifieras data- och IT-säkerhet är den mycket hög. Bolaget har egna 
servrar som står i datahallar inom EU. Verifiera använder mjukvara som inte är 
åtkomliga via internet vilket innebär att alla tjänster är isolerade från varandra samt 
internet. Endast Verifieras CTO och nätverksadministratör har tillgång till mjukvaran. 
För det fall en IP-adress finns tillgänglig från internet så skyddas den med en 
brandvägg bunden till specifika IP-adresser. Alla Verifieras system är byggda med 
skydd mot olika typer av IT-attacker. 

Vad gäller beslut om hälso- och sjukvård för uppgift om enskildas hälsotillstånd gäller 
stark sekretess, vilket innebär att sådana uppgifter får röjas endast om det står klart att 
den enskilde eller någon närstående till denne inte lider men. Detsamma gäller i annan 
medicinsk verksamhet, exempelvis rättsmedicinsk och rättspsykiatrisk undersökning. 
För domar och beslut som rör sådana förhållanden gäller sekretess och domstolarna 
lämnar således inte ut uppgifter om hälsa eller dylikt. Då de domar som återfinns på 
Webbplatsen motsvarar dem som finns hos domstolen gäller detsamma för 
handlingarna som finns på Webbplatsen. 

Yttrande den 13 juni 2022 
Verifiera AB har i yttrande den 13 juni 2022 i huvudsak uppgett följande.  

Inledning och allmänt 
Verifiera vidhåller de ståndpunkter som framförts i yttrande av den 27 maj 2022. 

Det är Verifieras uppfattning att IMY saknar all rätt att inleda förevarande granskning 
samt att utöva tillsyn över Verifiera. Förhållandet att Verifiera på ett mer detaljerat sätt 
besvarar frågor som gäller efterlevnaden av dataskyddsförordningen innebär inte att 
Verifiera vidgår att dataskyddsförordningen är tillämplig eller att IMY överhuvudtaget 
har rätt att bedriva den granskning som görs. Begrepp såsom "personuppgifts-
behandling" med mera används även om Verifieras uppfattning är att bolagets 

Integritetsskyddsmyndigheten 
 
 

Diarienummer: IMY-2022-1621 
Datum: 2022-09-13 
 
 

8(28) 

 

hantering av allmänna handlingar inte utgör en behandling av "personuppgifter" som 
omfattas av dataskyddsförordningen. 

Ändamålen med personuppgiftsbehandlingen som utförs i tjänsterna 
Verifiera tillhandahåller allmänna handlingar till användarna av Tjänsterna i syfte att 
bedriva sin grundlagsskyddade verksamhet och i en vidare bemärkelse främja en 
allsidig upplysning och en fri åsiktsbildning. 

Vem som beslutar om ändamålen och medlen för behandlingen i respektive tjänst 
Verifiera beslutar om ändamålen och medlen för "personuppgiftsbehandlingen" av 
Tjänsterna. Verifiera vill dock poängtera att i publicistiskt hänseende är det 
användaren som beslutar om ändamålen, på samma sätt som en tidningsläsare själv 
bestämmer ändamålet när denna tar del av en publicerad tidskrift, och inte 
nyhetsredaktionen som publicerat tidningen. 

Om samtycke samlas in från berörda personer innan behandling i någon av tjänsterna  
Samtycke i den mening som avses i artikel 6.1 a i dataskyddsförordningen, och 
uttryckligt samtycke i den mening som avses 9.2 a, samlas in i samband med 
bakgrundskontroller i Bakgrundstilläggstjänsten från den person som kontrollen gäller. 
Tjänsten möjliggör för kunder, att genom en samtyckesförfrågan från personen som 
bakgrundskontrollen avser, erhålla en bakgrundskontrollrapport avseende eventuella 
pågående eller tidigare rättsliga tvister. Rättsdatan hämtas från domstolar och 
myndigheter och utgörs av offentliga handlingar. En förutsättning för en sådan 
bakgrundsrapport är att personen ifråga samtycker till detta och verifiering sker bland 
annat med bank-id. I övrigt samlas inte samtycke in. 

Rättslig grund för behandlingen och omständigheter som visar att den är giltig  
Behandlingen i Tjänsterna är nödvändig för att skydda intressen som är av 
grundläggande betydelse för den registrerade eller för en annan fysisk person, dvs. 
allmänhetens rätt till yttrandefrihet och att få del av offentliga handlingar m.m. 

Behandlingen i Tjänsterna är nödvändig för ändamål som rör Verifieras berättigade 
intresse av att kunna driva sin grundlagsskyddade verksamhet inom ramen för sitt 
utgivningsbevis. 

Behandlingen i Tjänsterna är nödvändig för ändamål som rör gemene mans 
berättigade intresse av att, inom ramen för Verifieras grundlagsskydd, få del av 
allmänna handlingar som finns tillgängliga i Tjänsterna. 

De "registrerades" intressen väger i förevarande fall inte tyngre än rätten till yttrandefri-
het. Handlingarna som återfinns i Tjänsterna finns tillgängliga genom flertalet andra 
källor. Vilken typ av domstolsavgörande som det är fråga om torde vara ointressant då 
domstolar har att tillämpa sekretess i den mån uppgifter om hälsa förekommer. 

Om uppgifter om hälsa i den mening som avses i artikel 9.1 behandlas 
Verifiera har uppfattat det som att IMY:s granskning avser uppgifter i 
domstolsavgöranden från de allmänna förvaltningsdomstolarna. 

Förvaltningsdomstolar dömer över ett vitt spann av rättsområden, varav flertalet torde 
sakna all relevans för IMY såsom mål om skatt, PBL, migration, laglighetsprövning, 
körkortsingripanden, olika typer av tillstånd, stiftelser, mark och miljö, djurskydd, 
offentlig upphandling mm. 

Integritetsskyddsmyndigheten 
 
 

Diarienummer: IMY-2022-1621 
Datum: 2022-09-13 
 
 

9(28) 

 

IMY har inte närmare specificerat exakt vilka måltyper de menar kan innehålla 
"känsliga personuppgifter", viss exemplifiering har dock gjorts. Vidare har inte IMY 
gjort gällande i vilken utsträckning de menar att sådana mål innehåller "känsliga 
personuppgifter" utan tycks dra samtliga exemplifierande måltyper över samma kam, 
en ordning som Verifiera ifrågasätter. 

Det är möjligt att vissa måltyper kan, i okänd utsträckning, innehålla uppgifter 
avseende personers hälsa. Domstolarna har dock, såsom ovan anförts, att följa en 
sträng sekretess avseende hälsa och dylik information. Är en dom från en 
förvaltningsdomstol offentlig (och inte skyddad av sekretess), är även uppgifter, i den 
mån sådana framgår, offentliga. Domstolarna är i regel återhållsamma med att ange 
uppgifter som på något sätt kan betecknas som "känsliga". Domstolarna begränsar 
informationen i avgöranden till den nivå som är nödvändig för att förklara utgången i 
målet. I den mån ett domstolsavgörande ändå innehåller en uppgift som kan 
betecknas som "känslig" är behandlingen nödvändig bland annat med hänsyn till ett 
viktigt allmänt intresse på grundval av svensk rätt. Den behandling som görs av 
Verifiera står i proportion till det eftersträvade syftet och är också förenligt med hur 
regler om dataskydd ska behandlas inom det grundlagsskyddade området. 

Vilken information som lämnas till de berörda personerna  
Verifiera lämnar information om innehållet på Verifiera.se till sina användare. En 
registrerad har möjlighet att bli användare på Verifiera.se och kan på så sätt ta del av 
de allmänna handlingar som finns tillgängliga där. 

Om användare av Bakgrundskontrollstjänsten får del av uppgift om att den eftersökta 
personen förekommer som klaganden i mål om psykiatrisk tvångsvård  
Användare av Tjänsterna får del av de uppgifter som finns på Webbplatsen och det 
inbegriper eventuella domslut som måhända berör dem. Information om att domar 
tillhandahålls på Webbplatsen framgår tydligt. 

Vad gäller funktionen bakgrundskontroller hänvisas till vad som anförts ovan. 

Eventuella ändringar som vidtagits av tjänsterna jämfört med den beskrivning som 
framgick av webbplatsen den 4 april 2022  
Inga ändringar har vidtagits. I den mån det meddelas lag om förbud avseende av 
personuppgifter som rör hälsa så kommer Verifiera se över sin verksamhet på 
ändamålsenligt sätt. 

Tillägg avseende 1 kap. 20 § YGL 
Av lydelsen till 1 kap. 20 § YGL framgår att YGL inte hindrar att det i lag meddelas 
föreskrifter om förbud mot offentliggörande av personuppgifter. I förarbetena till 1 kap. 
20 § YGL anges inte att dataskyddsförordningen skulle vara tillämplig på 
bestämmelsen. Så hade varit fallet om det var tänkt att det, i strid mot bestämmelsens 
ordalydelse, skulle inrymmas andra lagar om förbud. Av kommentar till YGL på Juno 
framgår att delegationsbestämmelsen inte har följts upp av någon lagstiftning. 

Att ändamålstolka en grundlag är inte möjligt. 

Vilka följder ett eventuellt negativt beslut får går inte att överblicka och rättsläget efter 
ett sådant beslut kommer att vara högst oklart. Ett rättssäkert agerande hade varit att 
invänta en eventuell lag om förbud innan en granskning påbörjades. Då hade Verifiera 
haft kännedom om rättsläget och innehållet i eventuellt förbud. Verifiera hade då 
kunnat agera och anpassa därefter. Nuvarande granskning saknar alla former av 

Integritetsskyddsmyndigheten 
 
 

Diarienummer: IMY-2022-1621 
Datum: 2022-09-13 
 
 

10(28) 

 

förutsebarhet och rättssäkerhet. Verifieras uppfattning är att granskningen som sådan 
och ett eventuellt negativt beslut innehållande korrigerande åtgärder kan utgöra 
myndighetsmissbruk. 

Kreditupplysningslagen – en komparativ utblick  
I grundlagarna finns det bestämmelser avseende kreditupplysningsverksamhet (vilket 
innefattar verksamheter med utgivningsbevis) som inte hindrar att det meddelas 
föreskrifter om förbud för sådan verksamhet i vissa specifika situationer. 

Sådana föreskrifter har med stöd av delegationsbestämmelse i grundlag införts i 
kreditupplysningslagen varvid särskilda hänvisningar uttryckligen görs till 
dataskyddsförordningen och dataskyddslagen. Det framgår därtill uttryckligen att IMY 
är tillsynsmyndighet. 

I dessa avseenden hämtar således IMY sin behörighet från lag och har genom 
uttryckliga bestämmelser i lag som införts med stöd av delegationsbestämmelse rätt 
att tillämpa dataskyddsförordnigen i vissa uttryckligt angivna avseenden. 

Allt detta saknas nu. I förevarande fall har delegationsbestämmelsen i 1 kap. 20 § YGL 
inte utnyttjats och IMY saknar både behörighet och befogenhet att granska Verifieras 
grundlagsskyddade verksamhet. 

Särskilt om andra databaser  
På sätt som angivits ovan är Verifieras verksamhet inte unik. Motsvarande tjänst eller 
mer omfattande tjänster tillhandahålls av sedan länge väletablerade tjänster. 

Verifiera har med anledning av IMY:s granskning genomfört sökningar på sådana 
väletablerade tjänster, exempelvis juno.se. På juno.se har Verifiera fått träffar på 
eftersökta personnummer, namn och adresser. Dessa sökresultat visar att Verifieras 
verksamhet följer branschstandarden för verksamheter med utgivningsbevis samt att 
Verifieras verksamhet inte är otillbörlig, tvärtom är verksamheten i allt väsentligt 
desamma som hos de marknadsledande företagen i branschen. 

Ett beslut om att dataskyddsförordningen är tillämpligt skulle få oförutsebara 
konsekvenser för hela branschen. Mot bakgrund av detta samt vad som anförts i 
stycket ovan är det mycket märkligt att IMY väljer att vända sig mot Verifiera istället för 
de väletablerade marknadsledande företag i branschen såsom är brukligt. 
Begränsning av prövningsramen i 
granskningen 

Mot bakgrund av ärendets beskaffenhet – bland annat de svar som Verifiera har 
lämnat – begränsar IMY sin prövning av Tjänsterna under den aktuella perioden till  

• 
• 

• 

om 1 kap. 20 § YGL är tillämplig avseende uppgiftssamlingen i Tjänsterna,  
om undantaget för journalistiska ändamål 1 kap. 7 § andra stycket lagen 
(2018:218) med kompletterande bestämmelser till EU:s dataskyddsförordning 
är tillämpligt för behandlingen i Tjänsterna och  
om bolaget behandlar personuppgifter om hälsa i den mening som avses i 
artikel 9 i dataskyddsförordningen genom att inkludera avgöranden i mål enligt 
lagen om psykiatrisk tvångsvård och enligt lagen om vård av missbrukare i 

Integritetsskyddsmyndigheten 
 
 

Diarienummer: IMY-2022-1621 
Datum: 2022-09-13 
 
 

11(28) 

 

vissa fall i uppgiftsamlingen och, om så är fallet, om behandlingen är förenlig 
med artikel 9.  

Prövningen omfattar således inte om Verifieras personuppgiftsbehandling i Tjänsterna 
i övrigt är förenlig med dataskyddsförordningen. Prövningen omfattar inte heller en 
bedömning om Verifiera, genom att i Tjänsterna lämna ut ekonomisk information om 
privatpersoner, bedriver kreditupplysningsverksamhet och om denna i sådant fall är 
förenlig med bestämmelserna i kreditupplysningslagen (1973:1173) och dataskydds-
förordningen. 
Motivering av beslutet 
Rättslig bakgrund 

EU-rättens reglering av förhållandet mellan rätten till skydd för personuppgifter 
och rätten till yttrande- och informationsfrihet 
Dataskyddsförordningens syfte är att skydda den personliga integriteten vid 
behandling av personuppgifter samt att harmonisera dataskyddsregleringen för att 
möjliggöra ett fritt flöde av personuppgifter inom EU.4 I dataskyddsförordningen 
preciseras den grundläggande rätten till skydd för personuppgifter som slås fast i 
artikel 8 i Europeiska unionens stadga om de grundläggande rättigheterna (nedan 
stadgan).5 Enligt artikel 8.1 i stadgan ska var och en ha rätt till skydd av de 
personuppgifter som rör honom eller henne. Enligt artikel 8.2 ska personuppgifter 
behandlas lagenligt för bestämda ändamål och på grundval av den berörda personens 
samtycke eller någon annan legitim och lagenlig grund. Var och en har rätt att få 
tillgång till insamlade uppgifter som rör honom eller henne och att få rättelse av dem. I 
artikel 8.3 stadgas att en oberoende myndighet ska kontrollera att dessa regler 
efterlevs. En rättighet som är nära sammanknuten med rätten till skydd för 
personuppgifter är rätten till respekt för privatlivet och familjelivet som slås fast i artikel 
7 i stadgan. 

I artikel 11 i stadgan slås rätten till yttrande- och informationsfrihet fast. Där stadgas att 
var och en har rätt till yttrandefrihet. Det stadgas vidare att denna rätt innefattar 
åsiktsfrihet samt frihet att ta emot och sprida uppgifter och tankar utan offentlig 
myndighets inblandning och oberoende av territoriella gränser. 

Varken rätten till skydd av personuppgifter eller rätten till yttrande- och 
informationsfrihet är absoluta rättigheter. Av artikel 52.1 i stadgan framgår att 
begränsningar i utövandet av de rättigheter och friheter som erkänns i stadgan ska 
vara föreskrivna i lag och förenliga med det väsentliga innehållet i dessa rättigheter 
och friheter. Vidare anges att begränsningar, med beaktande av proportionalitets-
principen, endast får göras om de är nödvändiga och faktiskt svarar mot mål av 
allmänt samhällsintresse som erkänns av unionen eller behovet av skydd för andra 
människors rättigheter och friheter. 

Dataskyddsförordningen har mot denna bakgrund utformats med hänsyn till andra fri- 
och rättigheter än rätten till skydd för personuppgifter, däribland yttrande- och 
informationsfriheten.6 Uppgiften att sammanjämka dessa två rättigheter har i huvudsak 
överlämnats till medlemsstaterna inom ramen för regleringen i artikel 85.7 I artikel 85.1 
 
4 Se artikel 1 i dataskyddsförordningen och bl.a. skäl 10 till förordningen. 
5 Jfr skäl 1 till dataskyddsförordningen.  
6 Se skäl 4 till dataskyddsförordningen. 
7 Jfr EU-domstolens dom Buivids, C-345/17, EU:C:2019:122, p. 50. 

Integritetsskyddsmyndigheten 
 
 

Diarienummer: IMY-2022-1621 
Datum: 2022-09-13 
 
 

12(28) 

 

i dataskyddsförordningen föreskrivs en skyldighet för medlemsstaterna att förena 
rätten till integritet enligt dataskyddsförordningen med yttrande- och 
informationsfriheten, inbegripet behandling som sker för journalistiska ändamål eller 
för akademiskt, konstnärligt eller litterärt skapande. Enligt artikel 85.2 ska 
medlemsstaterna, för behandling som sker för journalistiska ändamål eller för 
akademiskt, konstnärligt eller litterärt skapande, fastställa undantag eller avvikelser 
från kapitel II (principer), kapitel III (den registrerades rättigheter), kapitel IV 
(personuppgiftsansvarig och personuppgiftsbiträde), kapitel V (överföring av 
personuppgifter till tredjeländer eller internationella organisationer), kapitel VI 
(oberoende tillsynsmyndigheter), kapitel VII (samarbete och enhetlighet) och kapitel IX 
(särskilda situationer vid behandling av personuppgifter) om dessa är nödvändiga för 
att förena rätten till integritet med yttrande- och informationsfriheten. 

Artikel 52 i stadgan och artikel 85 i dataskyddsförordningen sätter således gränser för 
hur medlemsstaterna får förena rätten till skydd av personuppgifter med rätten till 
yttrande- och informationsfrihet. Att rättigheterna ska förenas innebär att en av 
rättigheterna inte får ges ett generellt företräde framför den andra. Vidare får undantag 
från rätten till skydd för personuppgifter enligt dataskyddsförordningen endast ske om 
undantagen är nödvändiga för att förena rättigheterna.8 EU-domstolen har uttalat att 
för att göra en balanserad avvägning mellan de grundläggande rättigheterna fordras 
att undantag och begränsningar i förhållande till skyddet av personuppgifter inte går 
utöver gränserna för vad som är strikt nödvändigt.9 Detta uttalande avsåg direktiv 
95/46/EG10, som ersattes av dataskyddsförordningen, men är enligt IMY:s bedömning 
relevant även i förhållande till dataskyddsförordningen.  

EU-domstolen har också slagit fast att för att beakta yttrandefrihetens betydelse i 
demokratiska samhällen, ska de begrepp som hör samman med denna, däribland 
journalistik, tolkas i vid mening. Detta innebär bland annat att undantag från och 
begränsningar av dataskyddsregleringen inte endast ska tillämpas på medieföretag, 
utan på alla personer som är journalistiskt verksamma. Av domstolens praxis framgår 
vidare att ”journalistisk verksamhet” är sådan verksamhet som syftar till att sprida 
information, åsikter eller idéer till allmänheten, oberoende av genom vilket medium 
detta sker.11 

Den svenska dataskyddslagens undantag för yttrande- och informationsfriheten 
I svensk rätt har föreskrifter med stöd av artikel 85 i dataskyddsförordningen 
meddelats i 1 kap. 7 § lagen (2018:218) med kompletterande bestämmelser till EU:s 
dataskyddsförordning (nedan dataskyddslagen).  

I 1 kap. 7 § första stycket dataskyddslagen görs undantag för sådan behandling som 
omfattas av tryckfrihetsförordningen (TF) och yttrandefrihetsgrundlagen (YGL), nedan 
gemensamt benämnda mediegrundlagarna. I den nämnda bestämmelsen anges att 
dataskyddsförordningen och dataskyddslagen inte ska tillämpas i den utsträckning det 
skulle strida mot TF eller YGL. Enligt förarbetena tydliggörs därigenom att 
mediegrundlagarna har företräde framför dataskyddsförordningens och 
dataskyddslagens bestämmelser.12  

 
8 Jfr EU-domstolens dom Buivids, C-345/17, EU:C:2019:122, p. 63. 
9 Se EU-domstolens dom Buivids, C-345/17, EU:C:2019:122, p. 64.  
10 Europaparlamentets och rådets direktiv 95/46/EG av den 24 oktober 1995 om skydd för enskilda personer med 
avseende på behandling av personuppgifter och om det fria flödet av sådana uppgifter. 
11 Se EU-domstolens dom Buivids, C-345/17, EU:C:2019:122, p. 51–53.  
12 Se prop. 2017/18:105, s. 187. 

Integritetsskyddsmyndigheten 
 
 

Diarienummer: IMY-2022-1621 
Datum: 2022-09-13 
 
 

13(28) 

 

Mediegrundlagarna ger ett långtgående skydd för yttrande- och informationsfriheten. 
Till exempel bör enligt den så kallade instruktionen den som ska döma över missbruk 
av tryck- och yttrandefriheten – eller på annat sätt vaka över att grundlagarna efterlevs 
– alltid ha i åtanke att tryck- och yttrandefriheten är grundvalar för ett fritt 
samhällsskick, alltid uppmärksamma ämnet och tanken mera än uttryckets 
lagstridighet, liksom syftet mera än framställningssättet samt i tveksamma fall hellre 
fria än fälla (1 kap. 10 § TF och 1 kap. 15 §§ YGL). Vidare får en myndighet inte 
förbjuda eller hindra ett sådant tillhandahållande på grund av dess innehåll, utan stöd i 
grundlagen, det så kallade hinderförbudet (1 kap. 11 § YGL). Därtill får en myndighet 
inte heller ingripa mot någon för missbruk av yttrandefriheten, om det inte finns stöd för 
ingripandet i grundlagen (1 kap. 14 § YGL). 

I 1 kap. 7 § andra stycket dataskyddslagen görs undantag för yttrande- och 
informationsfriheten utanför det grundlagsskyddade området. Undantaget omfattar 
behandling av personuppgifter som sker för journalistiska ändamål eller för 
akademiskt, konstnärligt eller litterärt skapande. Det kan exempelvis vara fråga om 
journalistisk verksamhet som bedrivs i bloggform men utan utgivningsbevis. I 
bestämmelsen anges att artiklarna 5–30 och 35–50 i EU:s dataskyddsförordning samt 
2–5 kap. dataskyddslagen inte ska tillämpas vid behandling som sker för bl.a. 
journalistiska ändamål. Undantaget innebär att dataskyddsförordningens och 
dataskyddslagens bestämmelser om tillsyn, rättsmedel, ansvar och sanktioner i 
praktiken är tillämpliga enbart såvitt avser tillsyn över eller överträdelser av 
bestämmelserna om säkerhet för personuppgifter.13 

Grundlagsregleringen om frivilliga utgivningsbevis  
För att undantaget i 1 kap. 7 § första stycket dataskyddslagen ska vara tillämpligt 
krävs att det är fråga om behandling som omfattas av grundlagsskydd enligt 
mediegrundlagarna. Publiceringar på internet faller som huvudregel utanför YGL:s 
tillämpningsområde.14 Detta innebär att dataskyddsförordningen normalt sett är 
tillämplig på sådan behandling. Från huvudregeln görs dock undantag genom bland 
annat databasregeln (1 kap. 4 § YGL). För behandling av personuppgifter som 
omfattas av databasregeln ska dataskyddsförordningen, enligt 1 kap. 7 § första stycket 
dataskyddslagen, inte tillämpas i den utsträckning det skulle strida mot 
yttrandefrihetsgrundlagen. 

Databasregeln ger under vissa förutsättningar grundlagsskydd för yttranden som sker 
genom tillhandahållanden till allmänheten ur databaser. Det som typiskt sett avses är 
tillhandahållanden av lagrad information från webbplatser på begäran. För vissa 
aktörer gäller grundlagsskyddet automatiskt, det vill säga utan att någon särskild 
åtgärd behöver vidtas. Så är fallet för redaktioner för periodiska skrifter och redaktioner 
för program. Även andra traditionella massmedieföretag, som till exempel bokförlag 
som ger ut tryckta böcker och nyhetsbyråer, har automatiskt grundlagsskydd för sina 
databaser. Andra aktörer har möjlighet att hos Myndigheten för press, radio och tv 
ansöka om utgivningsbevis och på så sätt få ett så kallat frivilligt grundlagsskydd (jfr 1 
kap. 4 § första stycket 1 d och 5 § YGL). Vid en ansökan om utgivningsbevis görs det 
inte någon prövning av databasens innehåll eller syfte.  

Det frivilliga grundlagsskyddet för databaser infördes 2003 efter en utveckling som 
inneburit att andra än de traditionella massmedieföretagen i allt större utsträckning 
hade börjat tillhandahålla information till allmänheten på internet. Andra medieföretag 
och enskilda hade blivit delaktiga i nyhetsförmedlingen, opinionsbildningen och 
upplysningen, och den nya kommunikationen ansågs vara nödvändig för 
 
13 Se prop. 2017/18:105, s. 187. 
14 Prop. 2021/22:59, s. 30. 

Integritetsskyddsmyndigheten 
 
 

Diarienummer: IMY-2022-1621 
Datum: 2022-09-13 
 
 

14(28) 

 

yttrandefriheten och informationsfriheten. Regeringen gjorde, mot den bakgrunden, 
bedömningen att det fanns skäl att erbjuda ett grundlagsskydd motsvarande det som 
tidigare hade varit förbehållet massmedieföretagen även till de nya aktörerna.15 Men 
redan vid införandet av det frivilliga grundlagsskyddet varnade konstitutionsutskottet 
för att det skulle kunna uppstå konflikter med skyddet för den personliga integriteten 
och pekade särskilt på att grundlagsskyddet i värsta fall skulle kunna omfatta 
databaser som är rena personregister. Konstitutionsutskottet ansåg därför att 
regeringen borde ytterligare analysera eller låta analysera huruvida det frivilliga 
grundlagsskyddet kunde komma i konflikt med bestämmelserna med syfte att skydda 
den personliga integriteten.16 Riksdagen instämde i utskottets bedömning och 
tillkännagav detta för regeringen.17 

Yttrandefrihetskommittén gavs i uppdrag att analysera frågan, men gjorde 
bedömningen att det inte fanns behov av grundlagsändringar.18 År 2014 gav 
regeringen Mediegrundlagskommittén i uppdrag att på nytt utreda frågan. 
Mediegrundlagskommittén gjorde bedömningen att det fanns skäl att inskränka 
grundlagsskyddet för vissa typer av söktjänster och i stället tillåta bestämmelser på 
lagnivå. Kommittén föreslog därför ett uttryckligt undantag i TF och YGL för vissa 
söktjänster som tillhandahåller känsliga personuppgifter (bland annat uppgifter som 
avslöjar politisk eller religiös åskådning eller som rör hälsa och sexualliv) och uppgifter 
om lagöverträdelser m.m.19 Regeringen instämde i kommitténs bedömning och 
föreslog ändringar i TF och YGL i enlighet med kommitténs förslag.20  

Riksdagen antog regeringens förslag till ändringar i TF och YGL i den del ändringarna 
avsåg uppgiftssamlingar med känsliga personuppgifter men avslog förslaget i den del 
det avsåg personuppgifter om lagöverträdelser. Riksdagen tillkännagav dock för 
regeringen att en utredning borde få i uppdrag att på nytt utreda frågan om att 
begränsa grundlagsskyddet för söktjänster som innehåller personuppgifter om att 
enskilda har begått lagöverträdelser, förekommer i fällande domar eller har varit 
föremål för straffprocessuella tvångsmedel.21 

Den 1 januari 2019 trädde ändringen av mediegrundlagarna i kraft (1 kap. 13 TF och 1 
kap. 20 § YGL). Av dessa bestämmelser framgår att bestämmelserna i YGL inte 
hindrar att det i lag meddelas föreskrifter om förbud mot offentliggörande av 
personuppgifter om bland annat hälsa (1 kap. 20 § första stycket 2 YGL). Detta gäller 
endast om personuppgifterna ingår i en uppgiftssamling som har ordnats så att det är 
möjligt att söka efter eller sammanställa dessa (1 kap. 20 § andra stycket 1). 
Dessutom krävs att det med hänsyn till verksamheten och de former under vilka 
uppgiftssamlingen hålls tillgänglig finns särskilda risker för otillbörliga intrång i 
enskildas personliga integritet (1 kap. 20 § andra stycket 2).  

Regeringen gav, i enlighet med riksdagens tillkännagivande, 2018 års tryck-och 
yttrandefrihetskommitté i uppdrag att utreda frågan om en begränsning av 
grundlagsskyddet för uppgiftssamlingar med uppgifter om lagöverträdelser m.m. 
Kommittén lade fram förslag som innebar att de befintliga delegationsbestämmelserna 
om känsliga personuppgifter skulle kompletteras på så sätt att personuppgifter om 
lagöverträdelser lades till i uppräkningen av de kategorier av personuppgifter som kan 

 
15 Prop. 2001/02:74, s. 47–48. 
16 Bet. 2001/02:KU21, s. 32. 
17 Rskr. 2001/02:233. 
18 SOU 2009:14 och SOU 2012:55. 
19 SOU 2016:58. 
20 Prop. 2017/18:49, s. 144.   
21 Se bet. 2017/18:KU16 och 2018/19:KU2, rskr. 2017/18:336 och 2018/19:16. 

Integritetsskyddsmyndigheten 
 
 

Diarienummer: IMY-2022-1621 
Datum: 2022-09-13 
 
 

15(28) 

 

regleras genom vanlig lag. Kommittén föreslog också vissa övriga ändringar i 
utformningen av den befintliga delegationsbestämmelsen.22 Regeringen lade fram 
förslag till ändringar i 1 kap. 13 § TF och 1 kap. 20 § YGL i enlighet med kommitténs 
förslag.23 Riksdagen avslog dock dessa förslag med undantag för en rättelse av 
språkliga felaktigheter i bestämmelserna.24  

Tolkningen av 1 kap. 20 § YGL och IMY:s behörighet 

Enligt 1 kap. 20 § första stycket 2 YGL hindrar inte bestämmelserna i YGL att det i lag 
meddelas föreskrifter om förbud mot offentliggörande av personuppgifter om bland 
annat hälsa. Den första frågan som IMY har att ta ställning till är således om 
bestämmelserna i dataskyddsförordningen utgör sådana föreskrifter om förbud 
meddelade i lag som avses i 1 kap. 20 § YGL. 

IMY gör bedömningen att uttrycket föreskrifter i lag i 1 kap. 20 § YGL omfattar EU-
förordningar och att föreskrifter om förbud i 1 kap. 20 § YGL omfattar inte bara rena 
förbud mot offentliggörande av personuppgifter utan även föreskrifter som är mindre 
ingripande och som begränsar möjligheten att offentliggöra personuppgifter. IMY gör 
denna bedömning av följande skäl. 

När uttrycket ”lag” används i svenska författningar på det sätt som sker i 1 kap. 20 § 
YGL omfattar uttrycket normalt EU-förordningar utan att det anges i lagtexten.25 Av 
förarbetena till 1 kap. 20 § YGL framgår att även den bestämmelsen ska tolkas på 
detta sätt. Där uttalas att med lag jämställs EU-förordningar, enligt den praxis som 
utvecklats i anslutning till den befintliga delegationsbestämmelsen.26 Vidare uttalas att 
bestämmelsen även inkluderar en möjlighet att föreskriva om åtgärder som är mindre 
ingripande än förbud.27 Liknande uttalanden görs i lagstiftningsärendet om följd-
ändringar i vanlig lag till ändringarna i mediegrundlagarna. Där anges att 
bestämmelserna i dataskyddsförordningen och dataskyddslagen skulle reglera de 
uppgiftssamlingar med personuppgifter som omfattas av de föreslagna undantags-
bestämmelserna i tryckfrihetsförordningen och yttrandefrihetsgrundlagen (dvs. 1 kap. 
13 § TF och 1 kap. 20 § YGL).28 Även i den proposition som föranleddes av 
betänkandet från 2018 års tryck- och yttrandefrihetskommitté anges att 
bestämmelserna i dataskyddsförordningen utgör sådana föreskrifter i lag som avses i 
1 kap. 20 § YGL.29 Detta innebär att dataskyddsförordningen ska tillämpas i de fall 
förutsättningarna i 1 kap. 20 § YGL är uppfyllda. Med andra ord är undantags-
bestämmelsen i 1 kap. 7 § första stycket dataskyddslagen inte tillämplig på sådan 
behandling eftersom en tillämpning av dataskyddsförordningen inte skulle strida mot 
YGL.  

IMY är tillsynsmyndighet enligt dataskyddsförordningen och således behörig att utöva 
tillsyn över sådan behandling som undantas från grundlagsskyddet enligt 1 kap. 20 § 
YGL.30 Detta innebär att IMY har behörighet att pröva om 1 kap. 20 § YGL är tillämplig 

 
22 SOU 2020:45. 
23 Prop. 2021/22:59. 
24 Bet. 2021/22:KU14 bilaga 3, rskr. 2021/22:283. 
25 Se t.ex. prop. 2017/18:105, s. 27, 127, 130 och prop. 2020/21:172, s. 258. Jfr också se prop. 1999/2000:126, s. 
135 f. och 272. 
26 Prop. 2017/18:49, s. 147 f., 154, 188 och 255. Se även SOU 2016:58, s. 406. 
27 Prop. 2017/18:49, s. 188 och 255. Se även SOU 2016:58 s. 406.  
28 Prop. 2021/22:59, s. 39 f. och Ds 2017:57, s. 118. 
29 Prop. 2021/22:59, s. 39 f.  
30 3 § förordningen (2018:219) med kompletterande bestämmelser till EU:s dataskyddsförordning och 2 a § 
förordningen (2007:975) med instruktion för Integritetsskyddsmyndigheten. 

Integritetsskyddsmyndigheten 
 
 

Diarienummer: IMY-2022-1621 
Datum: 2022-09-13 
 
 

16(28) 

 

på en viss behandling för att klarlägga huruvida dataskyddsförordningen är tillämplig 
eller inte.31 

Undantaget i 1 kap. 20 § YGL är tillämpligt  

För att delegationsbestämmelsen i 1 kap. 20 § YGL ska vara tillämplig på den aktuella 
behandlingen av personuppgifter i Tjänsterna krävs att följande tre villkor är uppfyllda:  

1) att känsliga personuppgifter offentliggörs (första stycket),  

2) att uppgifterna ingår i en uppgiftsamling som har ordnats så att det är möjligt att 
söka efter eller sammanställa dessa (andra stycket 1) samt  

3) att det med hänsyn till verksamheten och de former under vilka uppgiftssamlingen 
hålls tillgänglig finns särskilda risker för otillbörliga intrång i enskildas personliga 
integritet (andra stycket 2).  

Personuppgifter om hälsa offentliggörs 
IMY konstaterar till en början att de uppgifter som ingår i Tjänsterna offentliggörs på 
det sätt som avses i 1 kap. 20 § YGL. Nästa fråga är om de uppgifter som Verifiera 
tillhandahåller genom Tjänsterna innehåller sådana personuppgifter som anges i 1 
kap. 20 § YGL första stycket. Som framgår ovan har IMY begränsat sin granskning till 
avgöranden i mål i de allmänna förvaltningsdomstolarna enligt lagen om psykiatrisk 
tvångsvård (LPT), s.k. psykiatrimål, och enligt lagen om vård av missbrukare i vissa fall 
(LVM), s.k. LVM-mål. De känsliga personuppgifter som främst kan förekomma i 
sådana avgöranden är uppgifter om hälsa enligt 1 kap. 20 § YGL första stycket 2. 
Enligt förarbetena har begreppet personuppgifter om hälsa hämtats från artikel 9.1 i 
dataskyddsförordningen och ska ges samma betydelse som i förordningen.32 

Uppgifter om hälsa definieras i artikel 4.15 i dataskyddsförordningen som 
personuppgifter som rör en fysisk persons fysiska eller psykiska hälsa, inbegripet 
tillhandahållande av hälso- och sjukvårdstjänster, vilka ger information om dennes 
hälsostatus.  

EU-domstolen har slagit fast att de särskilda kategorier av personuppgifter som anges 
i artikel 9 i dataskyddsförordningen, bl.a. uppgifter om hälsa, ska ges en vid tolkning. 
Enligt EU-domstolen räcker det att uppgifterna indirekt avslöjar känslig information för 
att omfattas av skyddet i artikel 9 i dataskyddsförordningen.33 Vidare omfattar, enligt 
EU-domstolen, begreppet ”uppgifter om hälsa” alla aspekter av en persons hälsa, 
såväl fysiska som psykiska sådana.34 Europeiska dataskyddsstyrelsen (EDPB) har 
uttalat att begreppet ”uppgifter om hälsa” ska tolkas brett och innefattar bland annat 
information som samlats in av vårdgivare i en patientjournal (t.ex. sjukdomshistoria 
och resultat av undersökningar och behandlingar).35 

Av Verifieras egna uppgifter framgår att bolaget i Tjänsterna tillhandahåller samtliga 
avgöranden i psykiatrimål och LVM-mål från allmän förvaltningsdomstol sedan år 2008 
i oförändrat skick.   

 
31 Prop. 2021/22:59, s. 53–54. 
32 Prop. 2017/18:49, s. 188. 
33 EU-domstolens dom Vyriausioji tarnybinės etikos komisija, C-184/20, EU:C:2022:601, p. 125–128. 
34 EU-domstolens dom Lindqvist, C-101/01, EU:C:2003:596, p. 50–51.  
35 Riktlinjer 3/2020 om behandling av uppgifter om hälsa för vetenskapliga forskningsändamål i samband med covid-
19-utbrottet, p. 7–8. 

Integritetsskyddsmyndigheten 
 
 

Diarienummer: IMY-2022-1621 
Datum: 2022-09-13 
 
 

17(28) 

 

Av 3 § LPT framgår att tvångsvård enligt den lagen får ges endast om patienten lider 
av en allvarlig psykisk störning och om vissa andra villkor är uppfyllda. Enligt 4 § LVM 
ska tvångsvård beslutas enligt den lagen om någon till följd av ett fortgående missbruk 
av alkohol, narkotika eller flyktiga lösningsmedel är i behov av vård för att komma ifrån 
sitt missbruk och vissa andra förutsättningar är uppfyllda. 

IMY finner att uppgifter om att någon är eller har varit föremål för tvångsvård med stöd 
av LPT eller LVM – vilket innebär att rekvisitet ”lider av en allvarlig psykisk störning” 
eller rekvisitet ”till följd av ett fortgående missbruk av alkohol, narkotika eller flyktiga 
lösningsmedel är i behov av vård för att komma ifrån sitt missbruk” är uppfyllt – är 
uppgifter om hälsa i den mening som avses i 1 kap. 20 § första stycket 2 YGL och 
artikel 9.1 i dataskyddsförordningen. Att den faktiska diagnosen eller orsaken också 
framgår är inte en förutsättning för denna bedömning.  

De allmänna förvaltningsdomstolarnas avgöranden avser i huvudsak överprövning av 
myndigheters beslut efter överklagande av enskilda. Vissa särskilt ingripande beslut 
prövas eller fattas dock där utan att den enskilde har överklagat något beslut, antingen 
efter att den myndighet som fattat beslutet underställt det rättens prövning eller ansökt 
om att beslutet ska fattas. Det gäller bland annat för psykiatrimål, där en patient som 
är föremål för tvångsvård kan överklaga vissa beslut kopplade till vården till 
förvaltningsrätterna (se 32 och 33 §§ LPT) medan vissa mer ingripande beslut ska 
underställas förvaltningsrättens prövning (se t.ex. 12 § LPT) eller fattas först efter 
myndighetens ansökan till förvaltningsrätten (se t.ex. 7 § LPT) oavsett den enskildes 
inställning. Det gäller även för LVM-mål, där rätten beslutar beredande om tvångsvård 
enligt LVM (se 5 §) eller prövar beslut om omedelbart omhändertagande enligt LVM 
efter underställande (se 15 och 17 §§).  

Mål i de allmänna förvaltningsdomstolarna avgörs genom dom eller beslut 
(tillsammans kallat avgöranden). I sådana avgöranden ska anges de skäl som bestämt 
utgången (30 § andra stycket förvaltningsprocesslagen [1971:291]). Vidare ska i 
avgörandet anges parterna (dvs. bland annat vem som har klagat eller som är föremål 
för ansökan eller det underställda beslutet), saken i korthet och i den utsträckning som 
det behövs en redogörelse för den dom eller det beslut som har överklagats eller 
underställts (13 § förordningen [2013:390] om mål i allmän förvaltningsdomstol).  

Mot denna bakgrund konstaterar IMY att de allmänna förvaltningsdomstolarnas 
avgöranden i psykiatrimål och LVM-mål typiskt sett innehåller uppgifter om hälsa om 
den person som är föremål för tvångsvården, det vill säga personen som har 
överklagat det beslut som har fattats med stöd av respektive lag eller som är föremål 
för ansökan eller det underställda beslutet utan överklagande.  

Eftersom sådana avgöranden i oförändrat skick tillhandahålls av Verifiera genom 
Tjänsterna är kriteriet i 1 kap. 20 § första stycket YGL att känsliga personuppgifter 
offentliggörs uppfyllt. 

Uppgiftssamlingen har ordnats så att det är möjligt att söka efter eller 
sammanställa känsliga personuppgifter 
Den andra frågan som IMY ska ta ställning till är om de känsliga uppgifterna ingår i en 
uppgiftsamling som har ordnats så att det är möjligt att söka efter eller sammanställa 
dessa (1 kap. 20 § andra stycket 1 YGL).  

Inledningsvis konstateras att ordet ”uppgiftssamling” i YGL valts för att undvika 
sammanblandning med termen ”register”, som är vad som i normalt språkbruk avses. 

Integritetsskyddsmyndigheten 
 
 

Diarienummer: IMY-2022-1621 
Datum: 2022-09-13 
 
 

18(28) 

 

Enligt förarbetena krävs det inte någon större mängd uppgifter, men det ska finnas 
personuppgifter som rör i vart fall mer än en person och uppgifterna ska vara 
sorterade enligt något slags system.36  

Verifiera har uppgett att samtliga avgöranden från år 2008 och framåt finns och gjorts 
sökbara i Tjänsterna och på fråga inte inkommit med närmare uppgift om det antal 
avgöranden som faktiskt behandlas. IMY har därför inhämtat den officiella statistik som 
Domstolsverket tagit fram över avgjorda mål i de allmänna förvaltningsdomstolarna. 
Verifiera har fått tillfälle att yttra sig över detta underlag men inte inkommit med något 
yttrande.37 Av statistiken framgår att under perioden 2008–2021 rör det sig om totalt ca 
210 000 avgöranden, varav ca 193 000 (ca 13 800 per år) i psykiatrimål38 och ca 18 
000 (ca 1 300 per år) i LVM-mål39 för enbart avgöranden i förvaltningsrätterna. Även 
om det kan antas att vissa av dessa avgöranden gäller samma personer, kan det 
konstateras att det rör sig om en stor mängd uppgifter om hälsa om en stor mängd 
personer. Det råder enligt IMY ingen tvekan om att det är fråga om en sådan 
uppgiftsamling som avses i 1 kap. 20 § andra stycket 1 YGL. 

När det gäller uttrycket ”ordnats så att det är möjligt att söka efter eller sammanställa 
uppgifterna” anges i förarbetena att uppgiftssamlingen inte behöver ha strukturerats på 
ett sätt som underlättar sökning efter just de personuppgifter som omfattas av 
bestämmelsen. För att bestämmelsen ska bli tillämplig är det tillräckligt att 
uppgiftssamlingen ger möjlighet till fritextsökning.40  

Av Verifieras egna uppgifter framgår att det i Tjänsterna är möjligt att söka i 
uppgiftssamlingen genom såväl fritextsökning som genom särskilda fält för sökningar 
på namn, personnummer, ort och adress. Därmed har uppgiftssamlingen ordnats så 
att det är möjligt att söka efter eller sammanställa känsliga personuppgifter på det sätt 
som avses i 1 kap. 20 § andra stycket 1 YGL.  

Det finns särskilda risker för otillbörliga intrång i den personliga integriteten  
Tillämpliga bestämmelser m.m. 
Den sista frågan för tillämpligheten av 1 kap. 20 § YGL som IMY har att ta ställning till 
är om det finns särskilda risker för otillbörliga intrång i enskildas personliga integritet. 
Enligt bestämmelsen ska bedömningen av om det föreligger sådana särskilda risker 
göras med hänsyn till verksamheten och de former under vilka uppgiftssamlingen hålls 
tillgänglig (1 kap. 20 § andra stycket 2 YGL). Innebörden är att tillämpningsområdet för 
bestämmelsen smalnas av och görs beroende av vilka risker för intrång i den 
personliga integriteten som en viss typ av uppgiftssamling för med sig. Det är alltså 
endast för vissa kvalificerade situationer, som medför särskilda risker för otillbörliga 
intrång i enskildas personliga integritet som omfattas.41 

 
36 Prop. 2017/18:49, s. 150.  
37 Tillgänglig här https://www.domstol.se/om-sveriges-domstolar/statistik-styrning-och-utveckling/statistik/officiell-
domstolsstatistik/. 
38 Avgjorda psykiatrimål i förvaltningsrätterna per år enligt statistik från Domstolsverket: 13 649 (2008), 13 551 (2009), 
13 309 (2010), 13 267 (2011), 13 242 (2012) 12 942 (2013), 13 836 (2014), 14 034 (2015), 13 881 (2016), 13 425 
(2017), 14 108 (2018), 14 561 (2019), 14 594 (2020) och 14 840 (2021). 
39 Avgjorda LVM-mål i förvaltningsrätterna per år enligt statistik från Domstolsverket: 1 196 (2008), 1 166 (2009), 1 
280 (2010), 1 164 (2011), 1 126 (2012), 1 222 (2013), 1 422 (2014), 1 462 (2015), 1 391 (2016), 1 390 (2017), 1 298 
(2018), 1 280 (2019), 1 252 (2020) och 1 183 (2021). 
40 Prop. 2017/18:49, s. 189. 
41 Prop. 2017/18:49, s. 189. 

Integritetsskyddsmyndigheten 
 
 

Diarienummer: IMY-2022-1621 
Datum: 2022-09-13 
 
 

19(28) 

 

Regeringen anförde i propositionen Ändrade mediegrundlagar (prop. 2017/18:49) 
bland annat följande.42 

”Förslaget innebär alltså att en helhetsbedömning ska göras av karaktären på de 
uppgiftssamlingar som avses träffas av den lagreglering som är aktuell. 
Bedömningsgrunder av betydelse bör, som kommittén anger, kunna vara 
uppgiftssamlingarnas målgrupp, formerna för tillhandahållande och tjänsternas sök- 
och sammanställningsfunktioner. I detta ligger att uppgiftssamlingarnas 
grundläggande uppbyggnad kan tillmätas betydelse. Tjänster som gör det möjligt 
för allmänheten att genom sökning på t.ex. namn, personnummer eller adress få 
uppgifter om enskildas hälsa, sexualliv eller förekomst i fällande brottmålsdomar 
torde normalt sett innebära sådana risker för otillbörliga integritetsintrång att de 
faller in under tillämpningsområdet för delegationsbestämmelsen. 

[…] 

Uppgiftssamlingar med en s.k. personuppgiftsanknuten struktur som syftar till att 
underlätta sökning på just personuppgifter innebär normalt sett större risker för 
otillbörliga integritetsintrång än tjänster med en generell struktur som gör det möjligt 
att söka efter uppgifter med fritextsökning, även om skillnaderna inte är så stora att 
de i sig avgör bestämmelsens tillämplighet. Särskilda sökfält för någon eller några 
av de berörda personuppgifterna eller möjligheten att få en sammanställning av 
dessa, exempelvis i form av en kartbild, medför typiskt sett stora risker för 
otillbörliga intrång i den personliga integriteten. I detta sammanhang torde det 
normalt sakna betydelse om tjänsten enbart är tillgänglig för professionella aktörer.  

[…] 

Enligt regeringen bör utgångspunkten vara att rättsdatabaser som uppenbart riktar 
sig till en krets som på professionella grunder har ett berättigat behov av de 
aktuella uppgifterna faller utanför bestämmelsens tillämpningsområde. Vid 
bedömningen bör dock även för sådana databaser uppgiftssamlingarnas sök- och 
sammanställningsfunktioner tillmätas betydelse. Till exempel får särskilda sökfält 
för någon eller några av de berörda personuppgifterna eller möjligheten att få en 
sammanställning av dessa, exempelvis i form av en kartbild, typiskt sett sägas 
medföra stora risker för otillbörliga intrång i den personliga integriteten. Sådana 
strukturer bör normalt medföra att det finns förutsättningar för lagstiftning med stöd 
av delegationsbestämmelsen, även när lagstiftningen träffar databaser där 
informationen tillhandahålls mot avgift och målgruppen är professionell.”  

Konstitutionsutskottet uttalade bland annat följande:43 

”Utskottet vänder sig emot att göra en skillnad mellan om en tjänst vänder sig till 
allmänheten eller en viss yrkeskategori. En söktjänst som vänder sig till den breda 
allmänheten kan i och för sig innebära ett större integritetsintrång än en söktjänst 
som endast är öppen för en mindre krets, t.ex. en viss yrkeskategori. Men även en 
söktjänst som vänder sig till en viss yrkeskategori kan komma att bli tillgänglig för 
ett mycket stort antal användare. Utskottet anser inte att målgruppen, dvs. den 
tänkta eller faktiska användarkretsen, i sig ska tillmätas någon betydelse vid 
bedömningen av om en uppgiftssamling faller innanför eller utanför det 
grundlagsskyddade området. Bedömningen bör i stället göras med utgångspunkt i 

 
42 Prop. 2017/18:49, s. 152–153 och 190. 
43 Bet. 2017/18:KU16, s. 41. 

Integritetsskyddsmyndigheten 
 
 

Diarienummer: IMY-2022-1621 
Datum: 2022-09-13 
 
 

20(28) 

 

syftet med tillhandahållandet av uppgiftssamlingen och vilken typ av uppgifter som 
tillhandahålls. Integritetsintrång som följer av uppgiftssamlingar som tillhandahålls 
med syftet att bidra till ett fritt meningsutbyte och en fri och allsidig upplysning kan 
inte anses vara otillbörliga och bör således som utgångspunkt falla utanför 
tillämpningsområdet för delegationsbestämmelserna. Utskottet vill understryka att 
det är mycket angeläget att en betydande marginal tillämpas i fråga om vad som 
faller inom det grundlagsskyddade området så att intresset för yttrandefrihet inte får 
ge vika för intresset av att skydda enskildas integritet i gränsfall eller svårbedömda 
situationer. Ett sådant synsätt vinner också stöd i den s.k. instruktionen i 
grundlagarna, enligt vilken den som anförtrotts att döma eller vaka över tryck- och 
yttrandefriheten alltid bör ha i åtanke att tryck- och yttrandefriheten är en grundval 
för ett fritt samhällsskick, alltid bör uppmärksamma ämnet och tanken mer än 
uttrycket liksom syftet mer än framställningssättet samt i tveksamma fall hellre bör 
fria än fälla. Rena söktjänster för tillhandahållande av känsliga personuppgifter 
enligt den uttömmande uppräkningen i bestämmelsen får sägas ligga långt från de 
syften som grundlagarna är till för att skydda, och sådana tjänster träffas således 
typiskt sett av delegationsbestämmelserna.”  

IMY:s bedömning 
Enligt IMY innebär de redovisade förarbetsuttalandena sammanfattningsvis följande. 
Vad konstitutionsutskottet anfört i samband med grundlagsändringen medför att det 
vid bedömningen av riskerna för integritetsintrång enligt 1 kap. 20 § YGL inte bör 
fästas någon betydelse vid om en söktjänst vänder sig till den breda allmänheten eller 
är tillgänglig för en viss yrkeskategori. I stället ska det göras en helhetsbedömning 
med beaktande av bland annat syftet med tillhandahållandet av uppgiftssamlingen, 
vilken typ av uppgifter som tillhandahålls och sök- och sammanställningsfunktioner. 
Det bör därvid beaktas att uppgiftssamlingar som syftar till att underlätta sökning på 
just personuppgifter normalt sett innebär större risker. Däremot bör uppgiftsamlingar 
som tillhandahålls med syftet att bidra till ett fritt meningsutbyte och en fri och allsidig 
upplysning inte anses vara otillbörliga och bör således som utgångspunkt falla utanför 
tillämpningsområdet för 1 kap. 20 § YGL. 

Den uppgiftssamling som Verifiera tillhandahåller är resultatet av en omfattande 
insamling av rättsliga avgöranden i psykiatrimål och LVM-mål som innehåller mycket 
integritetskänslig information. Insamlingen sker utan bedömning av vilken relevans det 
enskilda avgörandet har för t.ex. den allmänna debatten eller granskande journalistik. 
Resultatet är en uppgiftssamling över alla som sedan år 2008 varit föremål för 
tvångsvård på grund av psykisk ohälsa eller missbruk. 

Det framgår vidare av utredningen att syftet med uppgiftssamlingen bland annat är att 
tillhandahålla bakgrundskontroller vid till exempel rekryteringar. Behandling av de 
aktuella uppgifterna om hälsa i sådana sammanhang kan leda till kännbara 
konsekvenser för de registrerade.  

Av Verifieras egna uppgifter framgår att uppgiftsamlingen har strukturerats på så sätt 
att det vid personsökning finns särskilda sökfält för namn, personnummer, ort, adress 
och fritext och att sökresultat visas i realtid. Det har vidare inte framkommit att Verifiera 
vidtagit några åtgärder för att exkludera eller begränsa möjligheten att söka på 
uppgifter som direkt kan hänföras till en fysisk person, såsom namn eller 
personnummer. Det har inte heller framkommit att Verifiera tagit bort eller maskerat 
sådana uppgifter i dokumenten.  

Integritetsskyddsmyndigheten 
 
 

Diarienummer: IMY-2022-1621 
Datum: 2022-09-13 
 
 

21(28) 

 

Det är enligt IMY:s bedömning fråga om en sådan söktjänst för tillhandahållande av 
känsliga personuppgifter som, i enlighet med vad konstitutionsutskottet anförde i 
samband med grundlagsändringen, ligger långt från de syften som grundlagarna är till 
för att skydda.44   

Sammantaget innebär detta, enligt IMY:s bedömning, att Verifieras offentliggörande av 
uppgiftssamlingen innebär särskilda risker för otillbörliga ingrepp i enskildas personliga 
integritet. Således är även det tredje och sista kriteriet i 1 kap. 20 § YGL uppfyllt.  

Sammanfattande bedömning  
Sammanfattningsvis gör IMY – även med beaktande av den betydande 
bedömningsmarginal som konstitutionsutskottet anvisat – bedömningen att Verifiera 
tillhandahåller en sådan uppgiftssamling som avses i 1 kap. 20 § YGL, i den del 
uppgiftssamlingen innebär offentliggörande av avgöranden i psykiatrimål och LVM-
mål. Denna del av uppgiftssamlingen har således inte skydd enligt YGL, vilket innebär 
att undantaget i 1 kap. 7 § första stycket dataskyddslagen inte är tillämpligt på 
behandlingen.  

Nästa fråga som IMY har att bedöma är om undantaget för journalistiska ändamål i 1 
kap. 7 § andra stycket dataskyddslagen är tillämpligt på behandlingen. 

Behandlingen sker inte för journalistiska ändamål 

Tillämpliga bestämmelser m.m.  
Genom 1 kap. 7 § andra stycket dataskyddslagen görs undantag från stora delar av 
dataskyddsregleringen vid behandling som sker för bland annat journalistiska 
ändamål. Enligt undantaget ska inte artiklarna 5–30 och 35–50 i dataskydds-
förordningen samt 2–5 kap. i dataskyddslagen tillämpas vid sådan behandling.  

EU-domstolen har bedömt att för att beakta yttrandefrihetens betydelse i demokratiska 
samhällen, ska de begrepp som hör samman med denna, däribland journalistik, tolkas 
i vid mening. Detta innebär bland annat att undantag från och begränsningar av 
dataskyddsregleringen inte endast ska tillämpas på medieföretag, utan på alla 
personer som är journalistiskt verksamma. Av EU-domstolens praxis framgår vidare att 
”journalistisk verksamhet” är sådan verksamhet som syftar till att sprida information, 
åsikter eller idéer till allmänheten, oberoende av genom vilket medium detta sker.45  

Samtidigt har EU-domstolen slagit fast att inte all information som görs tillgänglig på 
internet och som innehåller personuppgifter omfattas av begreppet ”journalistisk 
verksamhet”.46 EU-domstolen har vidare i domen Google Spain och Google funnit att 
en sökmotorleverantörs behandling genom tillhandahållandet av sökmotorn inte kunde 
anses ske för journalistiska ändamål.47  

I departementspromemorian Följdändringar till ändrade mediegrundlagar uttalades 
bl.a. följande i frågan om söktjänster med fällande brottmålsdomar kunde omfattas av 
begreppet journalistisk verksamhet.  

”Vid denna bedömning är det svårt att föreställa sig en situation där det av 
kommittén nämnda typfallet på en uppgiftssamling som träffas av undantagen i 

 
44 Bet. 2017/18:KU16, s. 41. 
45 EU-domstolens dom Buivids, C-345/17, EU:C:2019:122, p. 51–53.  
46 EU-domstolens dom Buivids, C-345/17, EU:C:2019:122, p. 58. 
47 EU-domstolens dom Google Spain och Google, C-131/12, EU:C:2014:317, p. 85. 

Integritetsskyddsmyndigheten 
 
 

Diarienummer: IMY-2022-1621 
Datum: 2022-09-13 
 
 

22(28) 

 

tryckfrihetsförordningen och yttrandefrihetsgrundlagen – en till allmänheten riktad 
renodlad söktjänst avseende fällande brottmålsdomar – med tillämpning av den av 
EU-domstolen anvisade proportionalitetsbedömningen skulle anses falla under 
journalistundantaget i dataskyddslagen. Detta med beaktande av att uppgifterna 
helt uppenbart är mycket integritetskänsliga och då ett sådant register inte kan 
sägas informera, utöva kritik och väcka debatt om samhällsfrågor av betydelse för 
allmänheten. Det torde därför gå för långt att hävda att ett undantag från 
personuppgiftsskyddet i ett sådant fall är strikt nödvändigt. Så får även anses vara 
fallet med andra känsliga personuppgifter avseende exempelvis etnisk bakgrund, 
sexuell läggning eller religiös övertygelse. 

Som anges i avsnitt 5.2.2 är det av betydelse om söktjänsten i fråga också 
innehåller redaktionellt material. Det torde dock krävas att kopplingen mellan 
personuppgifterna och det redaktionella inslaget framstår som tydlig och relevant 
för att undantaget för journalistisk verksamhet ska kunna åberopas. När det gäller 
exemplet med ett privat belastningsregister riktat till allmänheten görs 
bedömningen att detta inte rimligen kan falla under journalistundantaget bara för att 
det i anslutning till registret även förekommer fristående artiklar och rättsliga 
analyser. En annan ordning skulle innebära att integritetsskyddet enkelt kan 
kringgås på ett sätt som inte kan anses svara mot den balanserade avvägning 
mellan skyddet för privatlivet och yttrandefriheten som EU-domstolen anvisat i 
Satakunnan-målet.”48 

I propositionen Ett ändamålsenligt skydd för tryck- och yttrandefriheten (prop. 
2021/22:59, s. 54) uttalades följande: 

”Det är mot den bakgrunden svårt att föreställa sig en situation där en 
uppgiftssamling som tillhandahålls i en grundlagsskyddad verksamhet undantas 
från grundlagsskyddet på grund av uppgiftssamlingens karaktär men omfattas av 
dataskyddslagens journalistundantag. En bedömning av varje tänkbar situation kan 
dock givetvis inte göras generellt på förhand. När delegationsbestämmelserna väl 
är tillämpliga får det på vanligt sätt i det enskilda fallet avgöras vilka krav i 
dataskyddsregleringen som den som tillhandahåller uppgiftssamlingen behöver 
följa.” 

Integritetsskyddsmyndighetens bedömning 
Den fråga som IMY har att ta ställning till är om den behandling av personuppgifter om 
hälsa som Verifiera utför genom att inkludera avgöranden i psykiatrimål och LVM-mål i 
Tjänsterna sker för journalistiska ändamål i den mening som avses i 1 kap. 7 § andra 
stycket dataskyddslagen och artikel 85 i dataskyddsförordningen.49 Det kan 
inledningsvis konstateras, i enlighet med vad som framgår av förarbetsuttalandena 
ovan, att utrymmet för att bedöma att en uppgiftssamling som omfattas av 1 kap. 20 § 
YGL sker för journalistiska ändamål måste anses vara mycket begränsat.  

IMY konstaterar vidare att det förhållandet att en hemsida innehåller vissa 
publiceringar med ett journalistiskt ändamål inte innebär att alla publiceringar på den 
hemsidan ska anses ha ett journalistiskt ändamål.50 Att det i anslutning till en 
uppgiftssamling med rättsliga avgöranden förekommer fristående artiklar och rättsliga 
analyser innebär således inte per automatik att hela uppgiftssamlingen har ett 
 
48 Ds 2017:57, s. 121. 
49 För en mer omfattande genomgång av tolkningen av begreppet ”journalistiska ändamål”, se IMYRS 2022:2, som 
finns tillgängligt här https://www.imy.se/globalassets/dokument/rattsligt-stallningstagande/imyrs-2022-2-undantaget-
for-journalistiska-andamal.pdf. 
50 Se NJA 2001 s. 409, Ds 2017:57, s. 121 och IMYRS 2022:2, s. 25–27. 

Integritetsskyddsmyndigheten 
 
 

Diarienummer: IMY-2022-1621 
Datum: 2022-09-13 
 
 

23(28) 

 

journalistiskt ändamål. Det bör krävas att kopplingen mellan personuppgifterna och det 
redaktionella inslaget framstår som tydlig och relevant för att undantaget för 
journalistisk verksamhet ska kunna åberopas. Det har i ärendet inte framkommit att det 
finns ett redaktionellt innehåll med en tydlig och relevant koppling till den i ärendet 
aktuella delen av uppgiftssamlingen med avgöranden i psykiatrimål och LVM-mål.  

Av utredningen framgår att Tjänsterna bland annat syftar till att tillhandahålla 
personuppgifter för bakgrundskontroll av fysiska personer i samband med till exempel 
rekrytering. Enligt IMY:s bedömning kan en sådan behandling av personuppgifter inte 
anses ha journalistiska ändamål. Verifiera har dock anfört att Tjänsterna även har 
andra syften än bakgrundskontroll, t.ex. research. Som IMY konstaterar ovan är den 
uppgiftssamling som Verifiera tillhandahåller resultatet av en omfattande insamling av 
rättsliga avgöranden med mycket integritetskänslig information. Insamlingen sker utan 
bedömning av vilken relevans avgörandet har för t.ex. den allmänna debatten eller 
granskande journalistik. Det sker inte heller någon bearbetning av avgörandena t.ex. 
för att ta bort direkta personuppgifter som namn och personnummer. Resultatet är en 
uppgiftssamling i vilken går att söka på alla som sedan år 2008 varit föremål för 
tvångsvård på grund av psykisk ohälsa eller missbruk. Denna uppgiftssamling kan inte 
anses ha som huvudsakligt ändamål51 att sprida information, åsikter eller idéer till 
allmänheten på det sätt som avses i 1 kap. 7 § andra stycket dataskyddslagen och 
artikel 85 i dataskyddsförordnigen.  

Med anledning av att Verifiera anfört att verksamheten är nödvändig för gemene mans 
berättigade intresse av att få del av allmänna handlingar, finns det skäl att understryka 
att det förhållandet att allmänheten kan ha ett berättigat intresse av att ta del av 
allmänna handlingar på ett lättillgängligt sätt inte i sig innebär att Verifiera har ett 
journalistiskt ändamål med sin behandling. EU-domstolen konstaterade i domen 
Google och Google Spain att allmänheten kunde ha ett berättigat intresse av att ta del 
information genom sökning i en sökmotor på en persons namn. Samtidigt slog 
domstolen fast att sökmotorleverantören inte kunde åberopa undantaget för 
journalistiska ändamål vid behandling av personuppgifter vid sådana sökningar. Detta 
gällde enligt domstolen även i fall då sökträffen avsåg en tidningsartikel och i sig hade 
journalistiska ändamål.52 Enligt IMY:s bedömning ligger den verksamhet som Verifiera 
bedriver genom den i ärendet aktuella delen av uppgiftssamlingen, på motsvarande 
sätt som en sökmotorleverantörs verksamhet, utanför undantaget för journalistiska 
ändamål.    

IMY gör sammanfattningsvis bedömningen att Verifieras publicering av avgöranden i 
de aktuella måltyperna inte omfattas av undantaget i 1 kap. 7 § andra stycket 
dataskyddslagen.  

Verifiera är personuppgiftsansvarig för behandlingen  

Som framgår ovan gör IMY bedömningen att dataskyddsförordningen är tillämplig på 
behandlingen i Tjänsterna. 

Personuppgiftsansvarig enligt dataskyddsförordningen är den som ensamt eller 
tillsammans med andra bestämmer ändamål och medel för behandlingen av 
personuppgifter (artikel 4.7).  

 
51 Se IMYRS 2022:2, s. 23 f. 
52 EU-domstolens dom Google Spain och Google, C-131/12, EU:C:2014:317, p. 81, 85 och 95. 

Integritetsskyddsmyndigheten 
 
 

Diarienummer: IMY-2022-1621 
Datum: 2022-09-13 
 
 

24(28) 

 

IMY konstaterar att det är Verifiera som tillhandahåller Tjänsterna mot ekonomisk 
ersättning till betalande användare. Vidare har Verifiera uppgett att det är Verifiera 
som beslutar om ändamålen och medlen för personuppgiftsbehandlingen av sin tjänst, 
låt vara att Verifiera poängterar att ”i publicistiskt hänseende är det användaren som 
beslutar om ändamålen, på samma sätt som en tidningsläsare själv bestämmer ända-
målet när denna tar del av en publicerad tidskrift, och inte nyhetsredaktionen som 
publicerat tidningen.” 

Mot denna bakgrund finner IMY att Verifiera är personuppgiftsansvarig för 
personuppgiftsbehandlingen bestående av tillhandahållandet av Tjänsterna och 
uppgiftssamlingen.  

Behandlingen strider mot artikel 9 i dataskyddsförordningen  

Tillämpliga bestämmelser 
Som framgår ovan gör IMY bedömningen att Verifiera behandlar känsliga 
personuppgifter bestående av uppgifter om hälsa i Tjänsterna. Enligt artikel 9.1 i 
dataskyddsförordningen är behandling av sådana uppgifter som huvudregel förbjuden. 
För att behandlingen ska vara tillåten krävs att något av de undantag som anges i 
artikel 9.2 i dataskyddsförordningen är tillämpligt på behandlingen.  

Enligt artikel 9.2 a i dataskyddsförordningen ska förbudet i artikel 9.1 inte tillämpas om 
den registrerade uttryckligen har lämnat sitt samtycke till behandlingen. 

Enligt artikel 9.2 g gäller inte förbudet i artikel 9.1 om behandlingen är nödvändig av 
hänsyn till ett viktigt allmänt intresse, på grundval av unionsrätten eller medlems-
staternas nationella rätt, vilken ska stå i proportion till det eftersträvade syftet, vara 
förenligt med det väsentliga innehållet i rätten till dataskydd och innehålla 
bestämmelser om lämpliga och särskilda åtgärder för att säkerställa den registrerades 
grundläggande rättigheter och intressen. 

Samtycke 
Den uppgiftssamling som är föremål för IMY:s granskning består av ett stort antal 
rättsliga avgöranden i psykiatri- och LVM-mål. Uppgiftssamlingen används av Verifiera 
för att tillhandahålla Tjänsterna. En av dessa benämns bakgrundskontrolltjänsten. 
Verifiera har gjort gällande att uttryckligt samtycke, enligt artikel 9.2 a i dataskydds-
förordningen, föreligger för den del av behandlingen som avser denna tjänst. IMY 
konstaterar dock att Verifiera inhämtar samtycke först i samband med att en 
bakgrundskontroll beställs från Verifiera. Samtycket lämnas således först efter att 
Verifiera utfört behandlingarna att samla in och ordna för sökbarhet avgörandena vari 
de känsliga personuppgifterna behandlas. Ett samtycke som inhämtas i efterhand är 
inte giltigt. Det saknas därför anledning att ställning om det uttryckliga samtycke som 
Verifiera uppger sig samla in i övrigt uppfyller villkoren i dataskyddsförordningen. 

Artikel 9.2 g och yttrande- och informationsfriheten 
När det gäller behandlingen i övrigt har Verifiera gjort gällande att behandlingen ”är 
nödvändig för ändamål som rör Verifieras berättigade intresse av att kunna driva sin 
grundlagsskyddade verksamhet inom ramen för sitt utgivningsbevis”. Enligt Verifiera 
väger de registrerades intressen i förevarande fall inte tyngre än rätten till 
yttrandefrihet. Slutligen anför Verifiera att handlingarna i uppgiftssamlingen finns 
tillgängliga genom flertalet andra källor samt att vilken typ av avgörande det gäller 
torde vara ointressant då domstolar har att tillämpa sekretess i den mån uppgifter om 
hälsa förekommer. 

Integritetsskyddsmyndigheten 
 
 

Diarienummer: IMY-2022-1621 
Datum: 2022-09-13 
 
 

25(28) 

 

IMY konstaterar inledningsvis att berättigat intresse (även kallat intresseavvägning) är 
en av flera rättsliga grunder enligt artikel 6.1 f i dataskyddsförordningen som krävs för 
att behandling av personuppgifter ska vara laglig. Denna grund ingår dock inte i den 
uppräkning av undantag i artikel 9.2 som kan legitimera behandling av sådana 
känsliga personuppgifter som avses i artikel 9.1 och som det nu är fråga om. Som det 
får förstås har Verifiera med det ovan anförda gjort gällande att undantaget i artikel 9.2 
g utgör rättsligt stöd för behandlingen.  

IMY konstaterar att allmänhetens yttrande- och informationsfrihet är ett viktigt allmänt 
intresse. Detta kommer också till uttryck i artikel 85 i dataskyddsförordningen som 
föreskriver en skyldighet för medlemsstaterna att i lag förena rätten till integritet i 
enlighet med dataskyddsförordningen med yttrande- och informationsfriheten. Enligt 
artikel 85.2 i dataskyddsförordningen kan medlemsstaterna göra undantag från 
bestämmelserna i bland annat artikel 9 om det är nödvändigt för att förena rätten till 
integritet med yttrande- och informationsfriheten. Detta har i svensk rätt skett genom 1 
kap. 7 § dataskyddslagen som enligt IMY:s bedömning i detta beslut inte är tillämplig 
på den del av Verifieras uppgiftssamling som granskas i detta beslut.  

Regleringen i dataskyddsförordningen kan tolkas som att det endast är artikel 85 som, 
i enlighet med principen om lex specialis, ska användas för att i nationell rätt reglera 
förhållandet mellan rätten till skydd för personuppgifter och rätten till yttrande- och 
informationsfrihet. Enligt IMY kan det dock inte uteslutas att det därutöver är möjligt att 
införa nationell reglering av det slag som avses i artikel 9.2 g i dataskyddsförordningen 
för att ge stöd för behandling av känsliga personuppgifter som är nödvändig för att 
tillgodose allmänhetens yttrande- och informationsfrihet. En sådan reglering skulle 
bland annat behöva innehålla bestämmelser om lämpliga och särskilda åtgärder för att 
säkerställa den registrerades grundläggande rättigheter och intressen. Någon sådan 
reglering har dock inte införts i svensk rätt. Det finns således inte möjlighet för Verifiera 
att tillämpa artikel 9.2 g i dataskyddsförordningen med åberopande av allmänhetens 
yttrande- och informationsfrihet.  

Artikel 9.2 g och offentlighetsprincipen 
Verifiera har även anfört att behandlingen i uppgiftssamlingen är nödvändig för 
gemene mans berättigade intresse av att, inom ramen för Verifieras grundlagsskydd, 
få del av allmänna handlingar som finns tillgängliga i Tjänsterna. IMY finner därför skäl 
att bedöma om reglerna om offentlighetsprincipen i 2 kap. TF kan ge stöd för Verifieras 
behandling.  

I dataskyddsförordningen regleras förhållandet mellan rätten till skydd för 
personuppgifter och offentlighetsprincipen i artikel 86. Där anges att personuppgifter i 
allmänna handlingar som förvaras av en myndighet, ett offentligt organ eller ett privat 
organ för utförande av en uppgift av allmänt intresse får lämnas ut av myndigheten 
eller organet i enlighet med medlemsstatens nationella lagstiftning för att jämka 
samman allmänhetens rätt att få tillgång till allmänna handlingar med rätten till skydd 
för personuppgifter i enlighet med förordningen. I 1 kap. 7 § första stycket 
dataskyddslagen har dessutom införts reglering som tydliggör att 
dataskyddsförordningen inte ska tillämpas i den utsträckning det skulle strida mot 
reglerna om handlingsoffentlighet i 2 kap. TF.53  

Bestämmelserna om handlingsoffentligheten i 2 kap. TF ger var och en rätt att ta del 
av allmänna handlingar som inte omfattas av sekretess. För att det ska vara fråga om 

 
53 Prop. 2017/18:105, s. 42–43. 

Integritetsskyddsmyndigheten 
 
 

Diarienummer: IMY-2022-1621 
Datum: 2022-09-13 
 
 

26(28) 

 

en allmän handling ska handlingen förvaras hos en myndighet eller ett annat organ 
som omfattas av offentlighetsprincipen (2 kap. 4 och 5 §§ TF). Reglerna i 2 kap. TF 
ger således inte allmänheten en rätt att ta del av utlämnade allmänna handlingar hos 
en organisation som, i likhet med Verifiera, inte omfattas av skyldigheten att lämna ut 
handlingar enligt offentlighetsprincipen.   

Reglerna i 2 kap. TF ger inte heller en rätt för den som tar emot allmänna handlingar 
att sprida dem vidare eller vidarebehandla dem på annat sätt. Syftet med 
offentlighetsprincipen, som det kommer till uttryck i 2 kap. 1 § TF, är visserligen att 
främja ett fritt meningsutbyte, en fri och allsidig upplysning och ett fritt konstnärligt 
skapande. Vidarebehandlingen av utlämnande allmänna handlingar omfattas dock 
inte av bestämmelserna i 2 kap. TF utan av andra regler, särskilt övriga delar av 
mediegrundlagarna. Mediegrundlagarna ger bland annat rätt att publicera allmänna 
handlingar eller uppgifter från sådana handlingar och att sprida sådana publikationer 
(se bl.a. 1 kap. 1 § andra stycket och 6 kap. TF samt 3 kap. YGL).  

Det bör framhållas att den svenska dataskyddsregleringen skapar ett stort utrymme 
att vidarebehandla personuppgifter i allmänna handlingar för att tillgodose den 
grundläggande betydelse som tryck- och yttrandefriheten har för det svenska 
statsskicket. Det sker genom undantaget för mediegrundlagarna i 1 kap. 7 § första 
stycket dataskyddslagen och undantaget för bland annat journalistiska ändamål i 1 
kap. 7 § andra stycket dataskyddslagen. Som IMY konstaterar i detta beslut omfattas 
dock inte den i ärendet aktuella personuppgiftsbehandlingen av dessa undantag.  

Mot denna bakgrund konstaterar IMY att 2 kap. TF inte reglerar Verifieras 
offentliggörande av känsliga personuppgifter och därför inte kan utgöra grund enligt 
9.2 g dataskyddsförordningen för denna behandling. Därtill kan konstateras att 
reglerna i 2 kap. TF inte heller innehåller några sådana lämpliga och särskilda åtgärder 
för att skydda de registrerades rättigheter vid vidarebehandling av utlämnade allmänna 
handlingar.  

Slutsatser 
Då det inte har framkommit något som talar för att något annat undantag i artikel 9.2 är 
tillämpligt finner IMY att Verifiera under perioden den 6 april 2022 – 28 juni 2022 har 
behandlat känsliga personuppgifter (uppgifter om hälsa) i strid med artikel 9 i 
dataskyddsförordningen i sina tjänster på www.verifiera.se. 

Val av ingripande 

Av artikel 58.2 i och artikel 83.2 i dataskyddsförordningen framgår att IMY har 
befogenhet att påföra administrativa sanktionsavgifter i enlighet med artikel 83. 
Beroende på omständigheterna i det enskilda fallet ska administrativa sanktions-
avgifter påföras utöver eller i stället för de andra åtgärder som avses i artikel 58.2, som 
till exempel förelägganden och förbud. Vidare framgår av artikel 83.2 vilka faktorer 
som ska beaktas vid beslut om administrativa sanktionsavgifter ska påföras och vid 
bestämmande av avgiftens storlek. Om det är fråga om en mindre överträdelse får IMY 
enligt vad som anges i skäl 148 i stället för att påföra en sanktionsavgift utfärda en 
reprimand enligt artikel 58.2 b. Hänsyn ska tas till försvårande och förmildrande 
omständigheter i fallet, såsom överträdelsens karaktär, svårighetsgrad och varaktighet 
samt tidigare överträdelser av relevans. 

IMY har konstaterat att Verifiera under den relevanta perioden har utfört en omfattande 
insamling av känsliga personuppgifter om en stor mängd personer i Tjänsterna genom 

Integritetsskyddsmyndigheten 
 
 

Diarienummer: IMY-2022-1621 
Datum: 2022-09-13 
 
 

27(28) 

 

att offentliggöra bland annat 210 000 avgöranden från förvaltningsrätterna, varav ca 
193 000 utgör psykiatrimål och ca 18 000 utgör LVM-mål. Målen innehåller mycket 
integritetskänslig information beträffande personer som är eller har varit i en mycket 
utsatt situation. Resultatet är en uppgiftssamling över alla som sedan år 2008 varit 
föremål för tvångsvård på grund av psykisk ohälsa eller missbruk. Av utredningen 
framgår vidare att syftet med uppgiftssamlingen bland annat är att tillhandahålla 
bakgrundskontroller vid rekryteringar. Behandling av de aktuella uppgifterna om hälsa i 
sådana sammanhang kan leda till kännbara konsekvenser för de registrerade, till 
exempel i form av minskade möjligheter att bli aktuell för en anställning och 
utanförskap. Enligt IMY är den överträdelse av artikel 9 som konstaterats i detta beslut 
därmed av sådan omfattning och allvarlighetsgrad att den normalt sett skulle föranleda 
en kännbar sanktionsavgift. 

I detta tillsynsärende finns dock särskilda omständigheter som talar mot en sanktions-
avgift. Det är fråga om behandling av personuppgifter på en webbplats som har ett 
utgivningsbevis och som utgångspunkt har grundlagsskydd enligt mediegrundlagarna. 
Den begränsning av grundlagsskyddet för uppgiftssamlingar som offentliggör känsliga 
personuppgifter som infördes 2019 genom 1 kap. 20 § YGL har inte tidigare tillämpats 
av IMY. Bestämmelsen har inte heller, såvitt framkommit, tillämpats av någon domstol 
eller någon annan myndighet. Det saknas således praxis kring hur grundlags-
bestämmelsen – som i vissa avseenden förutsätter förhållandevis svåra överväganden 
– ska tillämpas. Dessutom har det fram till nyligen förekommit vägledande information 
på IMY:s hemsida som har kunnat uppfattas som att IMY inte har någon möjlighet att 
ingripa mot webbsidor med utgivningsbevis. Sammantaget innebär detta enligt IMY:s 
bedömning att det inte vore proportionerligt att påföra Verifiera en sanktionsavgift för 
de konstaterade överträdelserna i det nu aktuella ärendet. Verifiera AB ska därför, 
med stöd av artikel 58.2 b i dataskyddsförordningen, i stället ges en reprimand för den 
konstaterade överträdelsen.  

Offentliggörandet av de känsliga personuppgifterna innebär ett allvarligt 
integritetsintrång för de berörda personerna. Verifieras utgivningsbevis medger inte 
något undantag från dataskyddsförordningen så länge bolaget fortsätter att 
offentliggöra känsliga personuppgifter i en uppgiftssamling som omfattas av 1 kap. 20 
§ YGL. Det är angeläget att det säkerställs att detta integritetsintrång upphör. IMY 
bedömer därför att det finns skäl att förelägga Verifiera enligt artikel 58.2 d i 
dataskyddsförordningen att vidta åtgärder så att det i de tjänster som Verifiera erbjuder 
på www.verifiera.se inte längre är möjligt för användare av tjänsterna att vid sökning 
på personer med någon av sökparametrarna personnamn, personnummer eller adress 
ta del av avgöranden i mål enligt lagen om psykiatrisk tvångsvård eller lagen om vård 
av missbrukare i vissa fall som gäller den eftersökta personen. Åtgärderna ska ha 
vidtagits senast åtta veckor efter att detta beslut vunnit laga kraft.  

______________ 

Detta beslut har fattats av generaldirektören Lena Lindgren Schelin efter föredragning 
av juristen Martin Wetzler. Vid den slutliga handläggningen har även rättschefen David 
Törngren, enhetschefen Catharina Fernquist och avdelningsdirektören Hans Kärnlöf 
medverkat. Juristen Olle Pettersson har medverkat under handläggningen. 

Lena Lindgren Schelin, 2022-09-13   (Det här är en elektronisk signatur) 
 

 

Integritetsskyddsmyndigheten 
 
 

Diarienummer: IMY-2022-1621 
Datum: 2022-09-13 
 
 

28(28) 

 

Hur man överklagar 

Om ni vill överklaga beslutet ska ni skriva till Integritetsskyddsmyndigheten. Ange i 
skrivelsen vilket beslut ni överklagar och den ändring som ni begär. Överklagandet ska 
ha kommit in till Integritetsskyddsmyndigheten senast tre veckor från den dag ni fick 
del av beslutet. Om överklagandet har kommit in i rätt tid sänder 
Integritetsskyddsmyndigheten det vidare till Förvaltningsrätten i Stockholm för 
prövning.  

Ni kan e-posta överklagandet till Integritetsskyddsmyndigheten om det inte innehåller 
några integritetskänsliga personuppgifter eller uppgifter som kan omfattas av 
sekretess. Myndighetens kontaktuppgifter framgår av beslutets första sida.   


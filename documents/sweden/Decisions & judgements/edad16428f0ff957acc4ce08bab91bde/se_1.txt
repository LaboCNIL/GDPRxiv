Beslut

Diarienr

2020-12-02

DI-2019-3839
Ert diarienr

Styrelsen för Karolinska
Universitetssjukhuset
Karolinska Universitetssjukhuset Solna
171 76 Stockholm

Tillsyn enligt dataskyddsförordningen –
behovs- och riskanalys och frågor om åtkomst
i journalsystem
Innehåll
Datainspektionens beslut..................................................................................... 3
Redogörelse för tillsynsärendet............................................................................ 4
Tidigare granskning av Karolinska Universitetssjukhusets
behörighetsstyrning...................................................................................... 4
Vad som framkommit i ärendet....................................................................... 5
Personuppgiftsansvarig................................................................................. 5
Organisation.................................................................................................. 5
Journalsystem................................................................................................. 5
Användare och patienter.............................................................................. 6
Inre sekretess..................................................................................................... 6
Behovs- och riskanalys.................................................................................. 6
Behörighetstilldelning avseende åtkomst till personuppgifter om
patienter......................................................................................................... 7
Åtkomst till Stockholms läns sjukvårdsområdes personuppgifter om
patienter......................................................................................................... 8
Sammanhållen journalföring............................................................................ 8
Behovs- och riskanalys.................................................................................. 8
Behörighetstilldelning avseende åtkomst till personuppgifter om
patienter......................................................................................................... 8

Postadress: Box 8114, 104 20 Stockholm
Webbplats: www.datainspektionen.se

E-post: datainspektionen@datainspektionen.se
Telefon: 08-657 61 00

Page 1 of 28

1 (28)

Datainspektionen

DI-2019-3839

Tekniska begränsningar i TakeCare avseende åtkomst till personuppgifter
om patienter...................................................................................................... 9
Dokumentation av åtkomsten (loggar).......................................................... 10
Motivering av beslutet.......................................................................................... 11
Gällande regler.................................................................................................. 11
Dataskyddsförordningen den primära rättskällan..................................... 11
Dataskyddsförordningen och förhållandet till kompletterande nationella
bestämmelser................................................................................................ 12
Kompletterande nationella bestämmelser................................................. 13
Krav på att göra behovs- och riskanalys..................................................... 14
Inre sekretess................................................................................................ 15
Sammanhållen journalföring....................................................................... 15
Dokumentation av åtkomst (loggar).......................................................... 16
Datainspektionens bedömning........................................................................... 16
Personuppgiftsansvariges ansvar för säkerheten........................................... 16
Behovs- och riskanalys..................................................................................... 18
Behörighetstilldelning avseende åtkomst till personuppgifter om patienter
........................................................................................................................... 21
Dokumentation av åtkomst i loggar.............................................................. 24
Val av ingripande................................................................................................. 24
Rättslig reglering............................................................................................. 24
Föreläggande.................................................................................................... 25
Sanktionsavgift................................................................................................ 26

Page 2 of 28

2 (28)

Datainspektionen

DI-2019-3839

Datainspektionens beslut
Datainspektionen har vid granskning den 27 mars 2019 konstaterat att
Styrelsen för Karolinska Universitetssjukhuset (Karolinska
Universitetssjukhuset) behandlar personuppgifter i strid med artikel 5.1 f och
5.2 samt artikel 32.1 0ch 32.2 i dataskyddsförordningen1 genom att
1.

Karolinska Universitetssjukhuset i egenskap av
personuppgiftsansvarig inte uppfyller kravet på att det ska ha
genomförts en behovs- och riskanalys innan tilldelning av
behörigheter sker i journalsystemet TakeCare, i enlighet med 4 kap. 2
§ och 6 kap. 7 § patientdatalagen (2008:355) samt 4 kap. 2 §
Socialstyrelsens föreskrifter och allmänna råd (HSLF-FS 2016:40) om
journalföring och behandling av personuppgifter i hälso- och
sjukvården. Detta innebär att Karolinska Universitetssjukhuset inte
har vidtagit lämpliga organisatoriska åtgärder för att kunna
säkerställa och kunna visa att behandlingen av personuppgifterna har
en säkerhet som är lämplig i förhållande till riskerna.

2. Karolinska Universitetssjukhuset inte har begränsat
användarnas behörigheter för åtkomst till journalsystemet
TakeCare till vad som enbart behövs för att användaren ska
kunna fullgöra sina arbetsuppgifter inom hälso- och sjukvården
enligt 4 kap. 2 § och 6 kap. 7 § patientdatalagen samt 4 kap. 2 §
HSLF-FS 2016:40. Detta innebär att Karolinska
Universitetssjukhuset inte har vidtagit åtgärder för att kunna
säkerställa och kunna visa en lämplig säkerhet för
personuppgifterna.
Datainspektionen beslutar med stöd av artiklarna 58.2 och 83 i
dataskyddsförordningen samt 6 kap. 2 § lagen (2018:218) med
kompletterande bestämmelser till EU:s dataskyddsförordning att
Karolinska Universitetssjukhuset, för överträdelse av artikel 5.1 f och 5.2

Europaparlamentets och rådets förordning (EU) 2016/679 av den 27 april 2016 om skydd
för fysiska personer med avseende på behandling av personuppgifter och om det fria flödet
av sådana uppgifter och om upphävande av direktiv 95/46/EG (allmän
dataskyddsförordning).
1

Page 3 of 28

3 (28)

Datainspektionen

DI-2019-3839

samt artikel 32.1 och 32.2 i dataskyddsförordningen ska betala en
administrativ sanktionsavgift på 4 000 000 (fyra miljoner) kronor.
Datainspektionen förelägger med stöd av artikel 58.2 d i
dataskyddsförordningen Karolinska Universitetssjukhuset att se till att
erforderlig behovs- och riskanalys genomförs och dokumenteras för
journalsystemet TakeCare och att därefter, med stöd av behovs- och
riskanalysen, varje användare tilldelas individuell behörighet för åtkomst till
personuppgifter till enbart vad som behövs för att den enskilde ska kunna
fullgöra sina arbetsuppgifter inom hälso- och sjukvården, i enlighet med
artikel 5.1 f och artikel 32.1 och 32.2 i dataskyddsförordningen, 4 kap. 2 § och
6 kap. 7 § patientdatalagen samt 4 kap. 2 § HSLF-FS 2016:40.

Redogörelse för tillsynsärendet
Datainspektionen inledde tillsyn genom skrivelse den 22 mars 2019 och har
på plats den 27 mars 2019 granskat om Karolinska Universitetssjukhusets
beslut om tilldelning av behörigheter har föregåtts av en behovs- och
riskanalys. Granskningen har även omfattat hur Karolinska
Universitetssjukhuset tilldelat behörigheter för åtkomst till
huvudjournalsystemet TakeCare, och vilka åtkomstmöjligheter de tilldelade
behörigheterna ger inom såväl ramen för den inre sekretessen enligt 4 kap.
patientdatalagen, som den sammanhållna journalföringen enligt 6 kap.
patientdatalagen. Utöver detta har Datainspektionen även granskat vilken
dokumentation av åtkomst (loggar) som finns i journalsystemet.
Datainspektionen har endast granskat användares åtkomstmöjligheter till
journalsystemet, det vill säga vilken vårddokumentation användaren faktiskt
kan ta del av och läsa. Granskningen omfattar inte vilka funktioner som
ingår i behörigheten, det vill säga vad användaren faktiskt kan göra i
journalsystemet (exempelvis utfärda recept, skriva remisser etc.).
Tidigare granskning av Karolinska Universitetssjukhusets behörighetsstyrning
Datainspektionen har tidigare genomfört en tillsyn avseende Karolinska
Universitetssjukhusets behörighetsstyrning m.m. Av Datainspektionens
beslut med diarienummer 920-2012, meddelat den 26 augusti 2013, framgår
att Karolinska Universitetssjukhuset bl.a. förelades att genomföra en behovsoch riskanalys som underlag för tilldelning av behörigheter i TakeCare. Med

Page 4 of 28

4 (28)

Datainspektionen

DI-2019-3839

anledning av beslutet inkom Karolinska Universitetssjukhuset med ett
skriftligt svar den 18 december 2013. Av svaret framgår bl.a. att Karolinska
Universitetssjukhuset hade inlett ett arbete med att ta fram en åtgärdsplan
och en behovs- och riskanalys.
Vad som framkommit i ärendet
Karolinska Universitetssjukhuset har i huvudsak uppgett följande.
Personuppgiftsansvarig
Karolinska Universitetssjukhuset utgör en egen myndighet inom Region
Stockholm. Det är styrelsen för Karolinska Universitetssjukhuset som är
personuppgiftsansvarig för den behandling av personuppgifter som
Karolinska Universitetssjukhuset utför i huvudjournalsystemet TakeCare.
Organisation
Vården på Karolinska Universitetssjukhuset är organiserad utifrån
medicinska temaområden och ett antal funktioner som samlar kompetenser.
Vårdavdelningar, mottagningar och dagvård är organiserade efter teman.
Varje tema är indelat i ett antal patientområden, som samlar likartade
patientflöden. Funktion är ett kompetensområde som löper tvärs genom
teman. En funktion bistår med kompetenser och resurser, som används i
många olika patientgrupper och därmed i flera teman. Det finns en
patientområdeschef respektive en funktionsområdeschef för varje område.
Journalsystem
Karolinska Universitetssjukhuset använder TakeCare som
huvudjournalsystem, och deltar i TakeCares system för sammanhållen
journalföring.
Det är Karolinska Universitetssjukhuset som förvaltar TakeCare, och som har
tecknat avtalet med leverantören. Karolinska Universitetssjukhuset har
därmed ett stort antal personuppgiftsbiträdes- och underbiträdesavtal med
andra vårdgivare.
Det finns både en regional och en lokal organisation för TakeCare. Den
regionala organisationen utgörs av en förvaltningsgrupp (styrgrupp), som
förutom Karolinska Universitetssjukhuset består av representanter för sex
andra vårdgivare.

Page 5 of 28

5 (28)

Datainspektionen

DI-2019-3839

Användare och patienter
Karolinska Universitetssjukhuset har nästan 16 000 anställda totalt. Antalet
användare i journalsystemet TakeCare som är anställda på Karolinska
Universitetssjukhuset är 12 285 stycken, varav 1 328 stycken användare är
inaktiva. Vid inspektionstillfället fanns det således 10 957 aktiva användare.
Ett användarkonto inaktiveras automatiskt om ingen inloggning skett på 60
dagar.
Journalsystemet TakeCare innehåller journaler för cirka 3 miljoner patienter.
Av dessa är 1 970 000 patientjournaler registrerade på, och de facto patienter
hos, Karolinska Universitetssjukhuset.
Den sammanhållna journalföringen i TakeCare omfattar ca 200-400
vårdgivare. Det är idag möjligt att söka på samtliga personnummer som finns
i TakeCare. Det förs dock diskussioner regionalt om att i vissa fall begränsa
möjligheten att söka information till ett begränsat antal patienter, till
exempel patienter på ett visst boende.
Inre sekretess
Behovs- och riskanalys
Karolinska Universitetssjukhuset kan inte inkomma med någon utförd
behovs- och riskanalys för TakeCare. Det är respektive patientområdes- och
funktionsområdeschef som ska genomföra och dokumentera behovs- och
riskanalyser innan tilldelning av behörigheter. Det utreds dock regelmässigt
vilka behov som finns och vilka behörigheter anställda ska tilldelas,
exempelvis vid nyanställningar. Den mall för behovs- och riskanalyser som
finns i Karolinska Universitetssjukhusets riktlinjer ifylls dock inte
regelmässigt.
Karolinska Universitetssjukhuset kan inte svara på om arbetet som inleddes
efter Datainspektionens tidigare tillsynsbeslut från den 26 augusti 2013
resulterade i en behovs- och riskanalys för TakeCare.
Efter inspektionen har Karolinska Universitetssjukhuset påbörjat ett arbete
för att säkerställa att behovs- och riskanalyser genomförs i hela
organisationen. Bland annat har en behovs- och riskanalys genomförts för
funktionen Perioperativ Medicin och Intensivvård i enlighet med Karolinska
Universitetssjukhusets riktlinjer.

Page 6 of 28

6 (28)

Datainspektionen

DI-2019-3839

Behörighetstilldelning avseende åtkomst till personuppgifter om patienter
Det finns cirka 40 behörighetsprofiler i TakeCare som innehåller funktioner
som till exempel ”läsa recept”. Av dessa är 26 stycken så kallade läsafunktioner. Det finns bland annat två behörighetsprofiler för sjuksköterskor,
där det som skiljer profilerna åt är att den ena har automatiserad inloggning.
Det innebär att inloggning sker automatiskt på den vårdenhet man tillhör för
den ena behörighetsprofilen, men inte för den andra. Även för läkare finns
det två behörighetsprofiler. Det som skiljer profilerna åt är att den ena har
tillgång till en så kallad akutliggare. Som användare kan man ha flera olika
behörighetsprofiler, dock högst fem. Till exempel kan en medicinkandidat ha
blivit tilldelad behörigheter från flera olika enheter. Personalen bockar i
sådana fall själva i journalfiltret i TakeCare, vilket innebär att de gör ett
aktivt val för att ta del av patientens information på olika enheter. Om en
användare bockar i valet ”alla enheter” så behövs det inget ytterligare aktivt
val för att ta del av information om patienten från alla enheter. Även om det
finns olika behörighetsprofiler, så uppger Karolinska att användarna ”har
tillgång till alla patienter i TakeCare”.
Alla konton är individuella, det vill säga det finns inget konto som flera
användare kan använda sig av (gruppkonto).
I styrdokumentet ”Beslut om behörighetstilldelning” från 2015 (senast
uppdaterad den 23 oktober 2018)2 ges en allmän beskrivning av regelverket
och förutsättningarna för att tilldela behörigheter. Det innehåller också en
beskrivning av ett tillvägagångssätt för att göra en behovs- och riskanalys,
som utgår från användarens behov av att ha tillgång till personuppgifter om
patienter i sitt arbete och avser tilldelning av behörighetsprofil. I riktlinjen
erinras vidare om vissa relevanta frågeställningar. Det anges också att en del
av exemplen inte matchar med de behörighetsprofiler som står till buds.
Efter inspektionen utförde Karolinska Universitetssjukhuset en behovs- och
riskanalys för funktionen Perioperativ Medicin och Intensivvård. I denna
anges att de risker som ska beaktas är sådana som uppstår om medarbetare
inom verksamheten inte har tillgång till relevant information, samt risker
relaterade till för bred eller generös tillgång till patientinformation.

Riktlinjen ”Tilldelning av behörigheter” är framtagen av jurister och fastställd av
chefsläkaren inom området kvalitet och patientsäkerhet.
2

Page 7 of 28

7 (28)

Datainspektionen

DI-2019-3839

Åtkomst till Stockholms läns sjukvårdsområdes personuppgifter om patienter
Vid inspektionen framkom att användare vid Karolinska
Universitetssjukhuset har åtkomst till uppgifter om patienter inom
Stockholms läns sjukvårdsområde (SLSO). Enligt Karolinska
Universitetssjukhuset beror detta på att Karolinska Universitetssjukhuset
och SLSO anges som ”en och samma” vårdenhet i TakeCare. Det innebär att
användare vid Karolinska Universitetssjukhuset tekniskt sett har åtkomst
även till uppgifter om patienter vid SLSO inom den inre sekretessen, och vice
versa.
Vad gäller bakgrunden och motiven till att Karolinska Universitetssjukhuset
och SLSO anges som en vårdenhet i TakeCare, har Karolinska
Universitetssjukhuset hänvisat till ett verkställighetsbeslut daterat 2010-01
och ett styrelsemötesprotokoll. Av protokollet framgår att
landstingsdirektören i verkställighetsbeslutet har slagit fast att Stockholms
läns landstings (SLL) förvaltningar som bedriver hälso- och sjukvård tillhör
vårdgivaren SLL och att detta innebär att Karolinska Universitetssjukhuset
och SLSO, tills vidare, ska ligga kvar på oförändrat sätt som en och samma
vårdgivare i TakeCare.
Sammanhållen journalföring
Behovs- och riskanalys
Det har inte utförts någon behovs- och riskanalys innan personalen har
medgetts åtkomst till andra vårdgivares vårddokumentation inom ramen för
sammanhållen journalföring.
Behörighetstilldelning avseende åtkomst till personuppgifter om patienter
Användare vid Karolinska Universitetssjukhuset har åtkomst till andra
vårdgivares uppgifter om patienter i TakeCare inom ramen för
sammanhållen journalföring. Åtkomst bereds utifrån patient, och kräver
patientens samtycke. När man söker på en patient visas de vårdgivare som
patienten tidigare sökt vård hos. Detta ger en indikation om att det kan
finnas information om patienten hos en annan vårdgivare. Informationen
kan vara viktig vid till exempel läkemedelsförskrivning. Genom att göra ett
aktivt val och klicka in sig på en viss enhet kan man få åtkomst till
informationen.

Page 8 of 28

8 (28)

Datainspektionen

DI-2019-3839

Det finns ett beslut från Region Stockholm om att varje vårdgivare som väljer
att använda sig av journalsystemet TakeCare även måste ingå i
sammanhållen journalföring.
Karolinska Universitetssjukhuset har ett styrdokument ”Åtkomst till
patientjournal, riktlinje”, som gäller från 17 augusti 20183. Riktlinjen
innehåller en allmän beskrivning av regelverket och i den anges
förutsättningarna för att ta del av vårddokumentationen i TakeCare i vissa
situationer.
Tekniska begränsningar i TakeCare avseende åtkomst till
personuppgifter om patienter
De tekniska begränsningar avseende användares åtkomstmöjlighet som
används av Karolinska Universitetssjukhuset rör så kallade skyddade enheter
i TakeCare. Det finns för närvarande sex sådana enheter, bland annat
ANNOVA, SESAM-mottagningen och barnskyddsteamet.
Vad gäller de skyddade vårdenheterna är det inte möjligt att begränsa
behörigheter på individnivå, men däremot kan tillgången till
journaldokumentation avseende dessa patienter avgränsas till en definierad
användargrupp. De skyddade enheterna syns inte vid sammanhållen
journalföring och de ingår inte heller i standardprofilrollen i journalfiltret.
Besluten om skyddade enheter har föregåtts av en bedömning utifrån såväl
ett patientsäkerhets- som ett integritetsperspektiv. Skyddade vårdenheter
används i dag endast i en begränsad omfattning. Detta eftersom en mer
omfattande användning skulle medföra betydande patientsäkerhetsrisker.
Karolinska Universitetssjukhuset har i ett kompletterande yttrande uppgett
följande.
Tekniska begränsningar avseende enskilda befattningshavares åtkomster:
Det elektroniska journalsystemet TakeCare möjliggör begränsning av åtkomst genom att varje
vårdenhet kan styra vilken information som respektive användargrupp (vanligtvis yrkesgrupp)
vid enheten kan se samt vad respektive användargrupp kan göra. Vårdenheten kan vidare
styra vilken information som andra användargrupper vid andra vårdenheter kan se respektive
göra. Som TakeCare är konfigurerat idag möjliggörs dock endast styrning på

Riktlinjen ”åtkomst till patientjournal, riktlinje” är framtagen av jurister och fastställd av
chefsläkaren inom området kvalitet och patientsäkerhet.
3

Page 9 of 28

9 (28)

Datainspektionen

DI-2019-3839

användargruppsnivå. Någon möjlighet till teknisk begränsning för enskilda befattningshavares
åtkomstmöjligheter finns inte. Detta gäller såväl inom den s.k. inre sekretessen som inom
ramen för åtkomst genom sammanhållen journalföring. Beträffande sjukhusets s.k. skyddade
vårdenheter går det heller inte att begränsa behörigheter på individnivå, men däremot kan
tillgången till journaldokumentationen avseende dessa patienter avgränsas till en definierad
användargrupp.
Möjligheten för en vårdgivare att välja bort åtkomsten till de övriga vårdgivarnas
patientdokumentation i TakeCare
Efter beslut från Region Stockholm måste varje vårdgivare som väljer att använda sig av
journalsystemet TakeCare även ingå i sammanhållen journalföring. Detta innebär att en
vårdgivare inte kan begränsa andra vårdgivares åtkomst till den egna vårddokumentationen.
Den enskilda vårdgivaren kan däremot styra sina användares tillgång till uppgifter i den
sammanhållna journalföringen. Journalsystemet TakeCare erbjuder funktioner som ger
vårdgivaren möjlighet att begränsa sina användares behörighet på sådant sätt att de endast
har tillgång till journalanteckningar från exempelvis en särskilt angiven grupp med andra
vårdgivare. För att illustrera detta har Karolinska Universitetet hänvisat till en skärmdump,
som visar behörighet per vårdgivare.

Av skärmdumpen går det att utläsa att det på enhetsnivå går att styra
behörigheten hos en enhets användare i förhållande till andra vårdgivares
enheter genom att sätta upp dem på ”se dokument”- eller ”inte se
dokument”-listorna. Av den senare listan framgår det att det går att blockera
enheter hos andra vårdgivare. Det framgår dock inte att funktionen finns per
vårdgivare, utan man måste blockera den aktuelle vårdgivarens alla enheter
om man vill blockera en vårdgivare.
Dokumentation av åtkomsten (loggar)
Karolinska Universitetssjukhuset har förevisat olika loggar och uppgett i
huvudsak följande.
Det finns två olika typer av loggar, fördjupade loggar och riktade loggar.
Fördjupad logginformation kan begäras på antingen användaren
(medarbetaren) eller på patienten. En riktad logginformation kan begäras av
till exempel en patient.
Av en skärmdump, som visar dokumentationen i loggar, framgår att följande
uppgifter registreras i loggen; patient, status, tidpunkt, användare, system,
utfört serveranrop (åtgärd) och från vilken vårdenhet åtgärden utfördes.

Page 10 of 28

1 0 (28)

Datainspektionen

DI-2019-3839

Motivering av beslutet
Gällande regler
Dataskyddsförordningen den primära rättskällan
Dataskyddsförordningen, ofta förkortad GDPR, infördes den 25 maj 2018 och
är den primära rättsliga regleringen vid behandling av personuppgifter. Detta
gäller även inom hälso- och sjukvården.
De grundläggande principerna för behandling av personuppgifter anges i
artikel 5 i dataskyddsförordningen. En grundläggande princip är kravet på
säkerhet enligt artikel 5.1 f, som anger att personuppgifterna ska behandlas
på ett sätt som säkerställer lämplig säkerhet för personuppgifterna,
inbegripet skydd mot obehörig eller otillåten behandling och mot förlust,
förstöring eller skada genom olyckshändelse, med användning av lämpliga
tekniska eller organisatoriska åtgärder.
Av artikel 5.2 framgår den så kallade ansvarsskyldigheten, det vill säga att
den personuppgiftsansvarige ska ansvara för och kunna visa att de
grundläggande principerna i punkt 1 efterlevs.
Artikel 24 handlar om den personuppgiftsansvariges ansvar. Av artikel 24.1
framgår att den personuppgiftsansvarige ansvarar för att genomföra lämpliga
tekniska och organisatoriska åtgärder för att säkerställa och kunna visa att
behandlingen utförs i enlighet med dataskyddsförordningen. Åtgärderna ska
genomföras med beaktande av behandlingens art, omfattning, sammanhang
och ändamål samt riskerna, av varierande sannolikhetsgrad och allvar, för
fysiska personers fri-och rättigheter. Åtgärderna ska ses över och uppdateras
vid behov.
Artikel 32 reglerar säkerheten i samband med behandlingen. Enligt punkt 1
ska den personuppgiftsansvarige och personuppgiftsbiträdet med beaktande
av den senaste utvecklingen, genomförandekostnaderna och behandlingens
art, omfattning, sammanhang och ändamål samt riskerna, av varierande
sannolikhetsgrad och allvar, för fysiska personers rättigheter och friheter
vidta lämpliga tekniska och organisatoriska åtgärder för att säkerställa en
säkerhetsnivå som är lämplig i förhållande till risken (…). Enligt punkt 2 ska
vid bedömningen av lämplig säkerhetsnivå särskild hänsyn tas till de risker
som behandlingen medför, i synnerhet från oavsiktlig eller olaglig förstöring,

Page 11 of 28

1 1 (28)

Datainspektionen

DI-2019-3839

förlust eller ändring eller till obehörigt röjande av eller obehörig åtkomst till
de personuppgifter som överförts, lagrats eller på annat sätt behandlats.
I skäl 75 anges att vid bedömningen av risken för fysiska personers
rättigheter och friheter ska olika faktorer beaktas. Bland annat nämns
personuppgifter som omfattas av tystnadsplikt, uppgifter om hälsa eller
sexualliv, om det sker behandling av personuppgifter rörande sårbara fysiska
personer, framförallt barn, eller om behandlingen inbegriper ett stort antal
personuppgifter och gäller ett stort antal registrerade.
Vidare följer av skäl 76 att hur sannolik och allvarlig risken för den
registrerades rättigheter och friheter är bör fastställas utifrån behandlingens
art, omfattning, sammanhang och ändamål. Risken bör utvärderas på
grundval av en objektiv bedömning, genom vilken det fastställs huruvida
uppgiftsbehandlingen inbegriper en risk eller en hög risk.
Även skälen 39 och 83 innehåller skrivningar som ger vägledning om den
närmare innebörden av dataskyddsförordningens krav på säkerhet vid
behandling av personuppgifter.
Dataskyddsförordningen och förhållandet till kompletterande nationella
bestämmelser
Enligt artikel 5.1 a i dataskyddsförordningen ska personuppgifterna
behandlas på ett lagligt sätt. För att behandlingen ska anses vara laglig krävs
rättslig grund, genom att åtminstone ett av villkoren i artikel 6.1 är uppfyllda.
Tillhandahållande av hälso- och sjukvård är en sådan uppgift av allmänt
intresse som avses i artikel 6.1 e.
Inom hälso- och sjukvården kan även de rättsliga grunderna rättslig
förpliktelse i artikel 6.1 c och myndighetsutövning enligt artikel 6.1 e
aktualiseras.
När det är frågan om de rättsliga grunderna rättslig förpliktelse, allmänt
intresse respektive myndighetsutövning får medlemsstaterna, enligt artikel
6.2, behålla eller införa mer specifika bestämmelser för att anpassa
tillämpningen av bestämmelserna i förordningen till nationella förhållanden.
Nationell rätt kan närmare fastställa specifika krav för uppgiftsbehandlingen
och andra åtgärder för att säkerställa en laglig och rättvis behandling. Men
det finns inte bara en möjlighet att införa nationella regler utan också en

Page 12 of 28

1 2 (28)

Datainspektionen

DI-2019-3839

skyldighet; artikel 6.3 anger att den grund för behandlingen som avses i
punkt 1 c och e ska fastställas i enlighet med unionsrätten eller
medlemsstaternas nationella rätt. Den rättsliga grunden kan även innehålla
särskilda bestämmelser för att anpassa tillämpningen av bestämmelserna i
dataskyddsförordningen. Unionsrätten eller medlemsstaternas nationella
rätt ska uppfylla ett mål av allmänt intresse och vara proportionell mot det
legitima mål som eftersträvas.
Av artikel 9 framgår att behandling av särskilda kategorier av
personuppgifter (så kallade känsliga personuppgifter) är förbjuden. Känsliga
personuppgifter är bland annat uppgifter om hälsa. I artikel 9.2 anges
undantagen då känsliga personuppgifter ändå får behandlas.
Artikel 9.2 h anger att behandling av känsliga personuppgifter får ske om
behandlingen är nödvändig av skäl som hör samman med bland annat
tillhandahållande av hälso- och sjukvård på grundval av unionsrätten eller
medlemsstaternas nationella rätt eller enligt avtal med yrkesverksamma på
hälsoområdet och under förutsättning att de villkor och skyddsåtgärder som
avses i punkt 3 är uppfyllda. Artikel 9.3 ställer krav på reglerad tystnadsplikt.
Det innebär att såväl de rättsliga grunderna allmänt intresse,
myndighetsutövning och rättslig förpliktelse som behandling av känsliga
personuppgifter med stöd av undantaget i artikel 9.2 h behöver
kompletterande regler.
Kompletterande nationella bestämmelser
För svenskt vidkommande är såväl grunden för behandlingen som de
särskilda villkoren för att behandla personuppgifter inom hälso- och
sjukvården reglerade i patientdatalagen (2008:355), och
patientdataförordningen (2008:360). I 1 kap. 4 § patientdatalagen anges att
lagen kompletterar dataskyddsförordningen.
Patientdatalagens syfte är att informationshanteringen inom hälso- och
sjukvården ska vara organiserad så att den tillgodoser patientsäkerhet och
god kvalitet samt främjar kostnadseffektivitet. Dess syfte är även att
personuppgifter ska utformas och i övrigt behandlas så att patienters och
övriga registrerades integritet respekteras. Dessutom ska dokumenterade
personuppgifter hanteras och förvaras så att obehöriga inte får tillgång till
dem (1 kap. 2 § patientdatalagen).

Page 13 of 28

1 3 (28)

Datainspektionen

DI-2019-3839

Enligt 2 kap. 6 § patientdatalagen är en vårdgivare personuppgiftsansvarig
för den behandling av personuppgifter som vårdgivaren utför. I en region
och en kommun är varje myndighet som bedriver hälso- och sjukvård
personuppgiftsansvarig för den behandling av personuppgifter som
myndigheten utför.
De kompletterande bestämmelserna i patientdatalagen syftar till att
omhänderta både integritetsskydd och patientsäkerhet. Lagstiftaren har
således genom regleringen gjort en avvägning när det gäller hur
informationen ska behandlas för att uppfylla såväl kraven på patientsäkerhet
som rätten till personlig integritet vid behandling av personuppgifter.
Socialstyrelsen har med stöd av patientdataförordningen utfärdat föreskrifter
och allmänna råd om journalföring och behandling av personuppgifter i
hälso- och sjukvården (HSLF-FS 2016:40). Föreskrifterna utgör sådana
kompletterande regler, som ska tillämpas vid vårdgivares behandling av
personuppgifter inom hälso- och sjukvården.
Nationella bestämmelser som kompletterar dataskyddsförordningens krav på
säkerhet återfinns i 4 och 6 kap. patientdatalagen samt 3 och 4 kap. HSLF-FS
2016:40.
Krav på att göra behovs- och riskanalys
Vårdgivaren ska enligt 4 kap. 2 § HSLF-FS 2016:40 göra en behovs-och
riskanalys, innan tilldelning av behörigheter i systemet sker.
Att det krävs såväl analys av behoven som riskerna framgår av förarbetena
till patientdatalagen, prop. 2007/08:126 s. 148-149, enligt följande.
Behörighet för personalens elektroniska åtkomst till uppgifter om patienter ska begränsas till
vad befattningshavaren behöver för att kunna utföra sina arbetsuppgifter inom hälso- och
sjukvården. Däri ligger bl.a. att behörigheter ska följas upp och förändras eller inskränkas efter
hand som ändringar i den enskilde befattningshavarens arbetsuppgifter ger anledning till det.
Bestämmelsen motsvarar i princip 8 § vårdregisterlagen. Syftet med bestämmelsen är att
inpränta skyldigheten för den ansvariga vårdgivaren att göra aktiva och individuella
behörighetstilldelningar utifrån analyser av vilken närmare information olika
personalkategorier och olika slags verksamheter behöver. Men det behövs inte bara
behovsanalyser. Även riskanalyser måste göras där man tar hänsyn till olika slags risker som
kan vara förknippade med en alltför vid tillgänglighet avseende vissa slags uppgifter.
Skyddade personuppgifter som är sekretessmarkerade, uppgifter om allmänt kända personer,

Page 14 of 28

1 4 (28)

Datainspektionen

DI-2019-3839

uppgifter från vissa mottagningar eller medicinska specialiteter är exempel på kategorier som
kan kräva särskilda riskbedömningar.
Generellt sett kan sägas att ju mer omfattande ett informationssystem är, desto större mängd
olika behörighetsnivåer måste det finnas. Avgörande för beslut om behörighet för t.ex. olika
kategorier av hälso- och sjukvårdspersonal till elektronisk åtkomst till uppgifter i
patientjournaler bör vara att behörigheten ska begränsas till vad befattningshavaren behöver
för ändamålet en god och säker patientvård. En mer vidsträckt eller grovmaskig
behörighetstilldelning bör – även om den skulle ha poänger utifrån effektivitetssynpunkt anses som en obefogad spridning av journaluppgifter inom en verksamhet och bör som sådan
inte accepteras.
Vidare bör uppgifter lagras i olika skikt så att mer känsliga uppgifter kräver aktiva val eller
annars inte är lika enkelt åtkomliga för personalen som mindre känsliga uppgifter. När det
gäller personal som arbetar med verksamhetsuppföljning, statistikframställning, central
ekonomiadministration och liknande verksamhet som inte är individorienterad torde det för
flertalet befattningshavare räcka med tillgång till uppgifter som endast indirekt kan härledas
till enskilda patienter. Elektronisk åtkomst till kodnycklar, personnummer och andra
uppgifter som direkt pekar ut enskilda patienter bör på detta område kunna vara starkt
begränsad till enstaka personer.

Inre sekretess
Bestämmelserna i 4 kap. patientdatalagen rör den inre sekretessen, det vill
säga reglerar hur integritetsskyddet ska hanteras inom en vårdgivares
verksamhet och särskilt medarbetares möjligheter att bereda sig tillgång till
personuppgifter som finns elektroniskt tillgängliga i en vårdgivares
organisation.
Det framgår av 4 kap. 2 § patientdatalagen att vårdgivaren ska bestämma
villkor för tilldelning av behörighet för åtkomst till sådana uppgifter om
patienter som förs helt eller delvis automatiserat. Sådan behörighet ska
begränsas till vad som behövs för att den enskilde ska kunna fullgöra sina
arbetsuppgifter inom hälso- och sjukvården.
Av 4 kap. 2 § HSLF-FS 2016:40 följer att vårdgivaren ska ansvara för att varje
användare tilldelas en individuell behörighet för åtkomst till
personuppgifter. Vårdgivarens beslut om tilldelning av behörighet ska
föregås av en behovs- 0ch riskanalys.
Sammanhållen journalföring
Bestämmelser i 6 kap. patientdatalagen rör sammanhållen journalföring,
vilket innebär att en vårdgivare – under de villkor som anges i 2 § i samma
kapitel – får ha direktåtkomst till personuppgifter som behandlas av andra

Page 15 of 28

1 5 (28)

Datainspektionen

DI-2019-3839

vårdgivare för ändamål som rör vårddokumentation. Tillgången till
information sker genom att en vårdgivare gör de uppgifter om en patient
som vårdgivaren registrerar om patienten tillgängliga för andra vårdgivare
som deltar i den sammanhållna journalföringen (se prop. 2007/08:126 s. 247).
Av 6 kap. 7 § patientdatalagen följer att bestämmelserna i 4 kap. även gäller
för behörighetstilldelning vid sammanhållen journalföring. Kravet på att
vårdgivaren ska utföra en behovs- och riskanalys innan tilldelning av
behörigheter i systemet sker, gäller även i system för sammanhållen
journalföring.
Dokumentation av åtkomst (loggar)
Av 4 kap. 3 § patientdatalagen framgår att en vårdgivare ska se till att
åtkomst till sådana uppgifter om patienter som förs helt eller delvis
automatiserat dokumenteras och systematiskt kontrolleras.
Enligt 4 kap. 9 § HSLF-FS 2016:40 ska vårdgivaren ansvara för att
1. det av dokumentationen av åtkomsten (loggar) framgår vilka
åtgärder som har vidtagits med uppgifter om en patient,
2. det av loggarna framgår vid vilken vårdenhet eller vårdprocess
åtgärderna vidtagits,
3. det av loggarna framgår vid vilken tidpunkt åtgärderna vidtagits,
4. användarens och patientens identitet framgår av loggarna.

Datainspektionens bedömning
Personuppgiftsansvariges ansvar för säkerheten
Såsom beskrivits ovan ges i Socialstyrelsens föreskrifter vårdgivaren ett
ansvar för informationshanteringen inom vården, såsom exempelvis att
genomföra en behovs- och riskanalys innan tilldelning av behörigheter i
systemet sker. Inom den offentliga hälso- och sjukvården sammanfaller inte
alltid begreppet vårdgivare med den personuppgiftsansvarige.
Av såväl de grundläggande principerna i artikel 5, som artikel 24.1
dataskyddsförordningen, framgår det att det är den personuppgiftsansvariga
som ska genomföra lämpliga tekniska och organisatoriska åtgärder för att
säkerställa och kunna visa att behandlingen utförs i enlighet med
dataskyddsförordningen.

Page 16 of 28

1 6 (28)

Datainspektionen

DI-2019-3839

Datainspektionen kan konstatera att dataskyddsförordningen i egenskap av
EU-förordning är direkt tillämplig i svensk rätt och att det i förordningen
anges när kompletterande reglering ska eller får införas nationellt. Det finns
exempelvis utrymme att i nationellt reglera vem som är
personuppgiftsansvarig enligt artikel 4 dataskyddsförordningen. Det är
däremot inte möjligt att ge avvikande reglering gällande den
personuppgiftsansvariges ansvar att vidta lämpliga tekniska och
organisatoriska åtgärder för att säkerställa en säkerhetsnivå som är lämplig i
förhållande till risken. Det innebär att Socialstyrelsens föreskrifter som anger
att det är vårdgivaren som ska vidta vissa åtgärder, inte förändrar att
ansvaret att vidta lämpliga säkerhetsåtgärder vilar på den
personuppgiftsansvarige enligt dataskyddsförordningen. Datainspektionen
kan konstatera att Karolinska Universitetssjukhuset, i egenskap av
personuppgiftsansvarig, är ansvarig för att dessa åtgärder vidtas.
Som tidigare beskrivits ställs det i artikel 24.1 i dataskyddsförordningen ett
generellt krav på den personuppgiftsansvarige att vidta lämpliga tekniska
och organisatoriska åtgärder. Kravet avser dels att säkerställa att
behandlingen av personuppgifterna utförs i enlighet med
dataskyddsförordningen, dels att den personuppgiftsansvarige ska kunna
visa att behandlingen av personuppgifterna utförs i enlighet med
dataskyddsförordningen.
Säkerheten i samband med behandlingen regleras mer specifikt i artikel 5.1 f
och artikel 32 i dataskyddsförordningen.
I artikel 32.1 anges det att de lämpliga åtgärderna ska vara såväl tekniska som
organisatoriska och de ska säkerställa en säkerhetsnivå som är lämplig i
förhållande till de risker för fysiska personers rättigheter och friheter som
behandlingen medför. Det krävs därför att man identifierar de möjliga
riskerna för de registrerades rättigheter och friheter samt bedömer
sannolikheten för att riskerna inträffar och allvarligheten om de inträffar.
Vad som är lämpligt varierar inte bara i förhållande till riskerna utan även
utifrån behandlingens art, omfattning, sammanhang och ändamål. Det har
således betydelse vad det är för personuppgifter som behandlas, hur många
uppgifter det är frågan om, hur många som behandlar uppgifterna osv.

Page 17 of 28

1 7 (28)

Datainspektionen

DI-2019-3839

Hälso- och sjukvården har stort behov av information i sin verksamhet. Det
är därför naturligt att digitaliseringens möjligheter tillvaratas så mycket som
möjligt inom vården. Sedan patientdatalagen infördes har en mycket
omfattande digitalisering skett inom vården. Såväl uppgiftssamlingarna
storlek som hur många som delar information med varandra har ökat
väsentligt. Denna ökning innebär samtidigt att kraven ökar på den
personuppgiftsansvarige, eftersom bedömningen vad som är en lämplig
säkerhet påverkas av behandlingens omfattning.
Det är dessutom fråga om känsliga personuppgifter. Uppgifterna rör också
personer som befinner sig i en beroendesituation då de är i behov av vård.
Det är också ofta fråga om många personuppgifter om var och en av dessa
personer och uppgifterna kan över tid komma att behandlas av väldigt
många personer inom vården. Detta sammantaget ställer stora krav på den
personuppgiftsansvarige.
Uppgifterna som behandlas måste skyddas såväl mot aktörer utanför
verksamheten som mot obefogad åtkomst inifrån verksamheten. Det framgår
av artikel 32.2 att den personuppgiftsansvarige, vid bedömning av lämplig
säkerhetsnivå, i synnerhet ska beakta riskerna för oavsiktlig eller olaglig
förstöring, förlust eller för obehörigt röjande eller obehörig åtkomst. För att
kunna veta vad som är en obehörig åtkomst måste den
personuppgiftsansvarige ha klart för sig vad som är en behörig åtkomst.
Behovs- och riskanalys
I 4 kap. 2 § Socialstyrelsens föreskrifter (HSLF-FS 2016:40) som kompletterar
patientdatalagen, finns det angivet att vårdgivaren ska göra en behovs-och
riskanalys innan tilldelning av behörigheter i systemet sker. Det innebär att
nationell rätt föreskriver krav på en lämplig organisatorisk åtgärd som ska
vidtas innan tilldelning av behörigheter till journalsystem sker.
En behovs- och riskanalys ska dels innehålla en analys av behoven, dels en
analys av de risker utifrån ett integritetsperspektiv som kan vara förknippade
med en alltför vid tilldelning av behörighet till åtkomst av patientuppgifter.
Såväl behoven som riskerna måste bedömas utifrån de uppgifter som
behöver behandlas i verksamheten, vilka processer det är frågan om och
vilka risker för den enskildes integritet som föreligger.

Page 18 of 28

1 8 (28)

Datainspektionen

DI-2019-3839

Bedömningarna av riskerna behöver ske utifrån organisationsnivå, där
exempelvis en viss verksamhetsdel eller arbetsuppgift kan vara mer
integritetskänslig än en annan, men också utifrån individnivå, om det är
frågan om särskilda omständigheter som behöver beaktas, såsom exempelvis
att det är frågan om skyddade personuppgifter, allmänt kända personer eller
på annat sätt särskilt utsatta personer. Även storleken på systemet påverkar
riskbedömningen. Av förarbetena till patientdatalagen framgår att ju mer
omfattande ett informationssystem är, desto större mängd olika
behörighetsnivåer måste det finnas. (prop. 2007/08:126 s. 149). Det är således
frågan om en strategisk analys på strategisk nivå, som ska ge en
behörighetsstruktur som är anpassad till verksamheten och denna ska hållas
uppdaterad.
Regleringen ställer sammanfattningsvis krav på att riskanalysen identifierar


olika kategorier av uppgifter (exempelvis uppgifter om hälsa),



kategorier av registrerade (exempelvis sårbara fysiska personer och
barn), eller



omfattningen (exempelvis antalet personuppgifter och registrerade)



negativa konsekvenser för registrerade (exempelvis skador,
betydande social eller ekonomisk nackdel, berövande av rättigheter
och friheter)

och hur de påverkar risken för fysiska personers rättigheter och friheter vid
behandling av personuppgifter. Det gäller såväl inom den inre sekretessen
som vid sammanhållen journalföring.
Riskanalysen ska även innefatta särskilda riskbedömningar exempelvis
utifrån om det förekommer skyddade personuppgifter som är
sekretessmarkerade, uppgifter om allmänt kända personer, uppgifter från
vissa mottagningar eller medicinska specialiteter (prop. 2007/08:126 s. 148149).
Riskanalysen ska också omfatta en bedömning av hur sannolik och allvarlig
risken för de registrerades rättigheter och friheter är och i vart fall fastställa
om det är frågan om en risk eller en hög risk (skäl 76).
Det är således genom behovs- och riskanalysen som den
personuppgiftsansvarige tar reda på vem som behöver åtkomst, vilka

Page 19 of 28

1 9 (28)

Datainspektionen

DI-2019-3839

uppgifter åtkomstmöjligheten ska omfatta, vid vilka tidpunkter och i vilka
sammanhang åtkomsten behövs, och samtidigt analyserar vilka risker för den
enskildes fri- och rättigheter som behandlingen kan leda till. Resultatet ska
sedan leda till de tekniska och organisatoriska åtgärder som behövs för att
säkerställa att inte någon annan åtkomst än den som behovs- och
riskanalysen visar är befogad ska kunna ske.
När en behovs- och riskanalys saknas inför tilldelning av behörighet i
systemet, saknas grunden för att den personuppgiftsansvarige på ett lagligt
sätt ska kunna tilldela sina användare en korrekt behörighet. Den
personuppgiftsansvarige är ansvarig för, och ska ha kontroll över, den
personuppgiftsbehandling som sker inom ramen för verksamheten. Att
tilldela användare en vid åtkomst till journalsystem, utan att denna grundas
på en utförd behovs- och riskanalys, innebär att den personuppgiftsansvarige
inte har tillräcklig kontroll över den personuppgiftsbehandling som sker i
journalsystemet och heller inte kan visa att denne har den kontroll som
krävs.
När Datainspektionen har efterfrågat en behovs- och riskanalys har
Karolinska Universitetssjukhuset hänvisat till styrdokumentet ”Beslut om
behörighetstilldelning, riktlinje”4 (riktlinjer om behörighetstilldelning) och
uppgett att det är respektive patientområdes- och funktionsområdeschef
som ska genomföra och dokumentera behovs- och riskanalyser innan
tilldelning av behörigheter. Enligt Karolinska Universitetssjukhuset görs det
vid tilldelning av behörigheter, exempelvis vid nyanställningar, regelmässigt
en utredning av vilket behov av behörighet som den anställda har även om
den mall för behovs- och riskanalyser som finns i riktlinjen inte fylls i
regelmässigt. Karolinska Universitetssjukhuset kunde vid tidpunkten för
inspektionen inte uppvisa någon utförd behovs- och riskanalys, men har
efteråt uppgett att de påbörjat ett arbete för att säkerställa att behovs- och
riskanalyser utförs i verksamheten. De har även gett in en dokumenterad
”behovs- och riskanalys” för funktionsområdet Perioperativ Medicin.
Såsom angivits ovan ska i en behovs- och riskanalys såväl behoven som
riskerna bedömas utifrån de uppgifter som behöver behandlas i
verksamheten, vilka processer det är frågan om och vilka risker för den
enskildes integritet som föreligger på såväl organisatorisk som individuell
4

”Beslut om behörighetstilldelning, riktlinje” som gäller från 23 oktober 2018.

Page 20 of 28

2 0 (28)

Datainspektionen

DI-2019-3839

nivå. Det är således frågan om en strategisk analys på strategisk nivå, som
ska ge en behörighetsstruktur som är anpassad till verksamheterna. Den bör
lämpligen mynna ut i instruktioner om behörighetstilldelning men det är
inte instruktionerna till den som tilldelar behörigheter som är analysen.
Vid inspektionstillfället har Karolinska Universitetssjukhuset inte kunnat
förevisa någon behovs- och riskanalys. Den senare ingivna behovs- och
riskanalysen avseende funktionen Perioperativ Medicin uppfyller inte
dataskyddsbestämmelsernas krav på en sådan analys enligt 4 kap. 2 § HSLFFS 2016:40, då den utgör en generell beskrivning av arbetsuppgifter i
TakeCare för några specifika yrkeskategorier. Dokumentet innehåller ingen
analys av vilka uppgifter medarbetarna har behov av för att kunna utföra sina
arbetsuppgifter. Dokumentet innehåller ingen analys av de risker som kan
vara förknippade med en alltför vid tillgänglighet avseende olika typer av
personuppgifter.
Datainspektionen konstaterar vidare att det tillvägagångssätt som beskrivs i
riktlinjer om behörighetstilldelning för att analysera vilken behörighet som
ska tilldelas en enskild användare utgår från de befintliga
behörighetsprofilerna. Dessa är skapade utifrån vad användare behöver
kunna göra med uppgifterna, till exempel läsa eller skriva, och inte utifrån
vilka uppgifter om patienten som den enskilde användaren behöver ha
tillgång till för att kunna utföra sitt arbete.
De behovs- och riskanalyser som beskrivs i Karolinska Universitetssjukhusets
riktlinjer om behörighetstilldelning är inte någon analys enligt kraven på en
behovs- och riskanalys enligt dataskyddsbestämmelserna. Karolinska
Universitetssjukhuset har inte heller kunnat visa att det arbete som inleddes
efter den tidigare granskningen 2013 resulterade i genomförandet av en
behovs- och riskanalys för TakeCare i enlighet med föreläggandet.
Datainspektionens kan således konstatera att Karolinska
Universitetssjukhusets tilldelning av behörigheter inte har föregåtts av en
nödvändig behovs- och riskanalys.
Behörighetstilldelning avseende åtkomst till personuppgifter om
patienter
Som har redovisats ovan kan en vårdgivare ha ett berättigat intresse av att ha
en omfattande behandling av uppgifter om enskildas hälsa. Oaktat detta ska

Page 21 of 28

2 1 (28)

Datainspektionen

DI-2019-3839

åtkomstmöjligheter till personuppgifter om patienter vara begränsade till
vad som behövs för att den enskilde ska kunna fullgöra sina arbetsuppgifter.
När det gäller tilldelning av behörighet för elektronisk åtkomst enligt 4 kap.
2 § och 6 kap. 7 § patientdatalagen framgår det av förarbetena, prop.
2007/08:126 s. 148-149, bland annat att det ska finnas olika
behörighetskategorier i journalsystemet och att behörigheterna ska
begränsas till vad användaren behöver för att ge patienten en god och säker
vård. Det framgår även att ”en mer vidsträckt eller grovmaskig
behörighetstilldelning bör anses som en obefogad spridning av
journaluppgifter inom en verksamhet och bör som sådan inte accepteras.”
Inom hälso- och sjukvården är det den som behöver uppgifterna i sitt arbete
som kan vara behörig att få åtkomst till dem. Det gäller såväl inom en
vårdgivare som mellan vårdgivare. Det är, som redan nämnts, genom
behovs- och riskanalysen som den personuppgiftsansvarige tar reda på vem
som behöver åtkomst, vilka uppgifter åtkomsten ska omfatta, vid vilka
tidpunkter och i vilka sammanhang åtkomsten behövs, och samtidigt
analyserar vilka risker för den enskildes fri- och rättigheter som
behandlingen kan leda till. Resultatet ska sedan leda till de tekniska och
organisatoriska åtgärder som behövs för att säkerställa att ingen tilldelning
av behörighet ger vidare åtkomstmöjligheter än den som behovs- och
riskanalysen visar är befogad. En viktig organisatorisk åtgärd är att ge
anvisning till de som har befogenhet att tilldela behörigheter om hur detta
ska gå till och vad som ska beaktas så att det, med behovs- och riskanalysen
som grund, blir en korrekt behörighetstilldelning i varje enskilt fall.
Förutom Karolinska Universitetssjukhusets riktlinje för tilldelning av
behörigheter finns även ett styrdokument ”Åtkomst till patientjournal,
riktlinje” (riktlinjer om åtkomster), som gäller från den 17 augusti 2018.5
Riktlinjerna ger dock endast en allmän beskrivning av regelverket och
beskriver förutsättningarna för tilldelningen av behörigheter respektive för
att ta del av vårddokumentationen i TakeCare i olika situationer.
Datainspektionen konstaterar att även om varje användare de facto har
tilldelats en individuell behörighet, så har de tilldelade behörigheterna inte
Riktlinjen ”åtkomst till patientjournal, riktlinje” är fastställd av chefläkaren inom området
kvalitet och patientsäkerhet, och jurister har deltagit i framtagandet området.
5

Page 22 of 28

2 2 (28)

Datainspektionen

DI-2019-3839

begränsats på ett sätt som säkerställer att användaren inte har
åtkomstmöjlighet till fler personuppgifter om patienter eller personuppgifter
om fler patienter än denne behöver för att utföra sitt arbete. De tilldelade
behörigheterna innebär i stället att användaren har åtkomst till i princip alla
personuppgifter om patienter i TakeCare. Detta eftersom det endast finns två
behörighetsprofiler för sjuksköterskor respektive läkare, och där det enda
som skiljer behörighetsprofilerna åt är att den ena
sjuksköterskebehörigheten har automatiserad inloggning till den vårdenhet
personalen tillhör och den ena läkarbehörigheten har tillgång till en så kallad
akutliggare. Den begränsning som i övrigt framkommit avseende
åtkomstmöjligheter till personuppgifter i journalsystemet avser så kallade
skyddade enheter.
Datainspektionen anser mot denna bakgrund att det, eftersom tilldelningen
av behörigheter inte föregåtts av en nödvändig behovs- och riskanalys, inte
funnits förutsättningar att begränsa tilldelade behörigheter eller funnits stöd
för att avgöra vad som är befogade åtkomstmöjligheter för befattningshavare
på Karolinska Universitetssjukhuset.
Att tilldelningen av behörigheter inte har föregåtts av en behovs- och
riskanalys innebär att Karolinska Universitetssjukhuset inte har analyserat
användarnas behov av åtkomst till uppgifterna, riskerna som denna åtkomst
kan medföra och därmed inte heller identifierat vilka åtkomstmöjligheter
som är befogade för användarna utifrån en sådan analys. Karolinska
Universitetssjukhuset har därmed inte vidtagit lämpliga organisatoriska
åtgärder, i enlighet med artikel 32 dataskyddsförordningen, för att begränsa
användarnas åtkomst till personuppgifter om patienter i journalsystemet.
Detta har i sin tur inneburit att det funnits en risk för obehörig åtkomst och
obefogad spridning av personuppgifter dels inom ramen för den inre
sekretessen, dels inom ramen för den sammanhållna journalföringen. Antalet
användare vid Karolinska Universitetssjukhuset är närmare 11 000 och
TakeCare innehåller personuppgifter rörande ca 3 miljoner patienter, varav
ca 2 miljoner har varit patienter på Karolinska Universitetssjukhuset.
Mot bakgrund av ovanstående kan Datainspektionen konstatera att
Karolinska Universitetssjukhuset har behandlat personuppgifter i strid med
artikel 5.1 f samt artikel 32.1 0ch 32.2 i dataskyddsförordningen genom att
Karolinska Universitetssjukhuset inte har begränsat användarnas

Page 23 of 28

2 3 (28)

Datainspektionen

DI-2019-3839

behörigheter för åtkomst till journalsystemet TakeCare till vad som enbart
behövs för att användaren ska kunna fullgöra sina arbetsuppgifter inom
hälso- och sjukvården enligt 4 kap. 2 § och 6 kap. 7 § patientdatalagen och 4
kap. 2 § HSLF-FS 2016:40. Detta innebär att Karolinska Universitetssjukhuset
inte har vidtagit åtgärder för att kunna säkerställa och, i enlighet med artikel
5.2 dataskyddsförordningen, kunna visa en lämplig säkerhet för
personuppgifterna.
Dokumentation av åtkomst i loggar
Datainspektionen konstaterar att det av loggarna i TakeCare framgår
uppgifter om den specifika patienten, vilken användare som har öppnat
journalen, åtgärder som har vidtagits, vilken journalanteckning som har
öppnats, vilken tidsperiod användaren har varit inne, alla öppningar av
journalen som gjorts på den patienten under den valda tidsrymden och
klockslag och datum för det senaste öppnandet. Enligt Datainspektionens
bedömning är detta i överensstämmelse med de krav på dokumentation av
åtkomster i loggarna som uppställs i Socialstyrelsens föreskrifter.

Val av ingripande
Rättslig reglering
Om det skett en överträdelse av dataskyddsförordningen har
Datainspektionen ett antal korrigerande befogenheter att tillgå enligt artikel
58.2 a - j i dataskyddsförordningen. Tillsynsmyndigheten kan bland annat
förelägga den personuppgiftsansvarige att se till att behandlingen sker i
enlighet med förordningen och om så krävs på ett specifikt sätt och inom en
specifik period.
Av artikel 58.2 i dataskyddsförordningen följer att Datainspektionen i
enlighet med artikel 83 ska påföra sanktionsavgifter utöver, eller i stället för,
andra korrigerande åtgärder som avses i artikel 58.2, beroende på
omständigheterna i varje enskilt fall.
För myndigheter får enligt artikel 83.7 i dataskyddsförordningen nationella
regler ange att myndigheter kan påföras administrativa sanktionsavgifter.
Enligt 6 kap. 2 § dataskyddslagen kan sanktionsavgifter beslutas för
myndigheter, men till högst 5 000 000 kronor alternativt 10 000 000 kronor

Page 24 of 28

2 4 (28)

Datainspektionen

DI-2019-3839

beroende på om överträdelsen avser artiklar som omfattas av artikel 83.4
eller 83.5 i dataskyddsförordningen.
I artikel 83.2 anges de faktorer som ska beaktas för att bestämma om en
administrativ sanktionsavgift ska påföras, men också vad som ska påverka
sanktionsavgiftens storlek. Av central betydelse för bedömningen av
överträdelsens allvar är dess karaktär, svårighetsgrad och varaktighet. Om
det är fråga om en mindre överträdelse får tillsynsmyndigheten, enligt skäl
148 i dataskyddsförordningen, utfärda en reprimand i stället för att påföra en
sanktionsavgift.
Föreläggande
Hälso- och sjukvården har, som nämnts, stort behov av information i sin
verksamhet och under senare år har en mycket omfattande digitalisering
skett inom vården. Såväl uppgiftssamlingarnas storlek som hur många som
delar information med varandra har ökat väsentligt. Detta ökar kraven på
den personuppgiftsansvarige, eftersom bedömningen vad som är en lämplig
säkerhet påverkas av behandlingens omfattning.
Inom hälso- och sjukvården innebär det ett ännu större ansvar för den
personuppgiftsansvarige att skydda uppgifterna från obehörig åtkomst,
bland annat genom att ha en behörighetstilldelning som är finfördelad. Det
är därför väsentligt att det sker en reell analys av behoven utifrån olika
verksamheter och olika befattningshavare. Lika viktigt är det att det sker en
faktisk analys av de risker som utifrån ett integritetsperspektiv kan uppstå
vid en alltför vid tilldelning av behörighet till åtkomst. Utifrån denna analys
ska sedan den enskilde befattningshavarens åtkomst begränsas. Denna
behörighet ska sedan följas upp och förändras eller inskränkas efter hand
som ändringar i den enskilde befattningshavarens arbetsuppgifter ger
anledning till det.
Datainspektionens tillsyn har visat att Karolinska Universitetssjukhuset inte
har vidtagit lämpliga säkerhetsåtgärder för att ge skydd till
personuppgifterna i journalsystemet genom att Karolinska
Universitetssjukhuset i egenskap av personuppgiftsansvarig inte följt de krav
som ställs i patientdatalagen och Socialstyrelsens föreskrifter. Karolinska
Universitetssjukhuset har därigenom underlåtit att följa kraven i artikel 5.1 f
och artikel 32.1 och 32.2 i dataskyddsförordningen. Underlåtenheten omfattar

Page 25 of 28

2 5 (28)

Datainspektionen

DI-2019-3839

såväl den inre sekretessen enligt 4 kap. patientdatalagen som den
sammanhållna journalföringen enligt 6 kap. patientdatalagen.
Datainspektionen förelägger därför, med stöd av 58.2 d i
dataskyddsförordningen, Karolinska Universitetssjukhuset att se till att
erforderlig behovs- och riskanalys för journalsystemet TakeCare genomförs
inom ramen för såväl den inre sekretessen som inom ramen för den
sammanhållna journalföringen. Behovs- och riskanalysen ska dokumenteras.
Karolinska Universitetssjukhuset ska vidare, med stöd av behovs- och
riskanalysen, tilldela varje användare individuell behörighet för åtkomst till
personuppgifter som begränsas till enbart vad som behövs för att den
enskilde ska kunna fullgöra sina arbetsuppgifter inom hälso- och sjukvården.
Sanktionsavgift
Datainspektionen kan konstatera att överträdelserna i grunden avser
Karolinska Universitetssjukhusets skyldighet att vidta lämpliga
säkerhetsåtgärder för att ge skydd till personuppgifter enligt
dataskyddsförordningen.
I detta fall är det frågan om mycket stora uppgiftssamlingar med känsliga
personuppgifter och vidsträckta behörigheter. Vårdgivaren behöver med
nödvändighet ha en omfattande behandling av uppgifter om enskildas hälsa.
Den får dock inte vara oinskränkt utan ska baseras på vad enskilda
medarbetare behöver för att kunna utföra sina uppgifter. Datainspektionen
konstaterar att det är frågan om uppgifter som omfattar direkt identifiering
av den enskilde genom såväl namn, kontaktuppgifter som personnummer,
uppgifter om hälsa, men att det också kan röra sig om andra privata
uppgifter om exempelvis familjeförhållanden, sexualliv och livsstil. Patienten
är beroende av att få vård och är därmed i en utsatt situation. Uppgifternas
karaktär, omfattning och patienternas beroendeställning ger vårdgivare ett
särskilt ansvar att säkerställa patienternas rätt till adekvat skydd för deras
personuppgifter.
Ytterligare försvårande omständigheter är att behandlingen av
patientuppgifter i huvudjournalsystemet hör till kärnan i en vårdgivares
verksamhet, att behandlingen omfattar många patienter och möjligheten till
åtkomst avser en stor andel av de anställda. I detta fall rör det sig om
omkring 2 000 000 patienter inom ramen för den inre sekretessen och
omkring ytterligare 1 000 000 patienter inom ramen för den sammanhållna

Page 26 of 28

2 6 (28)

Datainspektionen

DI-2019-3839

journalföringen. Det finns endast sex så kallade skyddade enheter där
uppgifterna inte är åtkomliga för användarna utanför dessa enheter.
Datainspektionen kan dessutom konstatera att Karolinska
Universitetssjukhuset inte följt Datainspektionens tidigare föreläggande från
den 26 augusti 2013 om att genomföra en behovs- och riskanalys som
underlag för tilldelning av behörigheter enligt det dåvarande kravet i 2 kap. 6
§ andra stycket andra meningen SOSFS 2008:14, vilket motsvarar nuvarande
bestämmelse i 4 kap. 2 § HSLF-FS 2016:40. Detta är en försvårande
omständighet, enligt artikel 83.2 e dataskyddsförordningen.
De brister som nu konstaterats har således varit kända för Karolinska
Universitetssjukhuset under flera års tid vilket innebär att agerandet skett
uppsåtligt och därmed bedöms som allvarligare.
Vid bestämmande av överträdelsernas allvar kan också konstateras att
överträdelserna även omfattar de grundläggande principerna i artikel 5 i
dataskyddsförordningen, som tillhör de kategorier av allvarligare
överträdelser som kan ge en högre sanktionsavgift enligt artikel 83.5 i
dataskyddsförordningen.
Dessa faktorer innebär sammantaget att överträdelserna inte är att bedöma
som mindre överträdelser utan överträdelser som ska leda till en
administrativ sanktionsavgift.
Datainspektionen anser att dessa överträdelser har en nära anknytning till
varandra. Den bedömningen grundar sig på att behovs- och riskanalysen ska
ligga till grund för tilldelningen av behörigheterna. Datainspektionen
bedömer därför att dessa överträdelser har så nära anknytning till varandra
att de utgör sammankopplade uppgiftsbehandlingar enligt artikel 83.3 i
dataskyddsförordningen. Datainspektionen bestämmer därför en gemensam
sanktionsavgift för dessa överträdelser.
Den administrativa sanktionsavgiften ska vara effektiv, proportionerlig och
avskräckande. Det innebär att beloppet ska bestämmas så att den
administrativa sanktionsavgiften leder till rättelse, att den ger en preventiv
effekt och att den dessutom är proportionerlig i förhållande till såväl aktuella
överträdelser som till tillsynsobjektets betalningsförmåga.

Page 27 of 28

2 7 (28)

Datainspektionen

DI-2019-3839

Det maximala beloppet för sanktionsavgiften i detta fall är 10 miljoner kronor
enligt 6 kap. 2 § lagen (2018:218) med kompletterande bestämmelser till EU:s
dataskyddsförordning.
Mot bakgrund av överträdelsernas allvar och att den administrativa
sanktionsavgiften ska vara effektiv, proportionerlig och avskräckande
bestämmer Datainspektionen den administrativa sanktionsavgiften för
Karolinska Universitetssjukhuset till 4 000 000 (fyra miljoner) kronor.

Detta beslut har fattats av generaldirektören Lena Lindgren Schelin efter
föredragning av it-säkerhetsspecialisten Magnus Bergström. Vid den slutliga
handläggningen har även chefsjuristen Hans-Olof Lindblom, enhetscheferna
Katarina Tullstedt och Malin Blixt, samt juristen Maja Savic medverkat.

Lena Lindgren Schelin, 2020-12-02 (Det här är en elektronisk signatur)
Bilaga:
Hur man betalar sanktionsavgift
Kopia för kännedom till:
Dataskyddsombud

Hur man överklagar
Om ni vill överklaga beslutet ska ni skriva till Datainspektionen. Ange i
skrivelsen vilket beslut ni överklagar och den ändring som ni begär.
Överklagandet ska ha kommit in till Datainspektionen senast tre veckor från
den dag beslutet meddelades. Om överklagandet har kommit in i rätt tid
sänder Datainspektionen det vidare till Förvaltningsrätten i Stockholm för
prövning.
Ni kan e-posta överklagandet till Datainspektionen om det inte innehåller
några integritetskänsliga personuppgifter eller uppgifter som kan omfattas av
sekretess. Myndighetens kontaktuppgifter framgår av beslutets första sida.

Page 28 of 28

2 8 (28)


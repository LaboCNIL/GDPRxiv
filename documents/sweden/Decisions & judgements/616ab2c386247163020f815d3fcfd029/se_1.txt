Beslut

Diarienr

2020-12-02

DI-2019-3842

Aleris Närsjukvård AB
Box 6401
113 82 Stockholm
Stockholms län

Tillsyn enligt dataskyddsförordningen och
patientdatalagen- behovs- och riskanalys och
frågor om åtkomst i journalsystem
Innehållsförteckning
Datainspektionens beslut...................................................................................... 1
Redogörelse för tillsynsärendet............................................................................ 3
Vad som framkommit i ärendet....................................................................... 3
Aleris Närsjukvård AB har i huvudsak uppgett följande............................ 3
Inre sekretess..................................................................................................... 6
Sammanhållen journalföring.......................................................................... 10
Dokumentation av åtkomsten (loggar)........................................................... 11
Aleris Närsjukvård AB:s yttrande över Datainspektionens skrivelse........... 12
Motivering av beslutet......................................................................................... 13
Gällande regler................................................................................................. 13
Datainspektionens bedömning....................................................................... 19
Val av ingripande............................................................................................. 28
Bilaga................................................................................................................. 33
Kopia för kännedom till.................................................................................. 33
Hur man överklagar............................................................................................. 33

Datainspektionens beslut
Datainspektionen har vid granskningen den 24 april 2019 konstaterat att
Aleris Närsjukvård AB (tidigare Praktikertjänst N.Ä.R.A. AB) behandlar

Postadress: Box 8114, 104 20 Stockholm
Webbplats: www.datainspektionen.se

E-post: datainspektionen@datainspektionen.se
Telefon: 08-657 61 00

Page 1 of 33

1 (33)

Datainspektionen

DI-2019-3842

personuppgifter i strid med artikel 5.1 f och 5.2 samt artikel 32.1 0ch 32.2 i
dataskyddsförordningen1 genom att
1.

Aleris Närsjukvård AB inte har genomfört en behovs- och riskanalys
innan tilldelning av behörigheter sker i journalsystemet TakeCare
och Nationell patientöversikt (NPÖ) i enlighet med 4 kap. 2 § och
6 kap. 7 § patientdatalagen (2008:355) och 4 kap. 2 § Socialstyrelsens
föreskrifter och allmänna råd (HSLF-FS 2016:40) om journalföring
och behandling av personuppgifter i hälso- och sjukvården. Detta
innebär att Aleris Närsjukvård AB inte har vidtagit lämpliga
organisatoriska åtgärder för att kunna säkerställa och kunna visa att
behandlingen av personuppgifterna har en säkerhet som är lämplig i
förhållande till riskerna.

2. Aleris Närsjukvård AB inte begränsar användarnas behörigheter för
åtkomst till journalsystemet TakeCare och NPÖ till vad som enbart
behövs för att användaren ska kunna fullgöra sina arbetsuppgifter
inom hälso- och sjukvården i enlighet med 4 kap. 2 § och 6 kap. 7 §
patientdatalagen och 4 kap. 2 § HSLF-FS 2016:40. Detta innebär att
Aleris Närsjukvård AB inte har vidtagit åtgärder för att kunna
säkerställa och kunna visa en lämplig säkerhet för personuppgifterna.
Datainspektionen beslutar med stöd av artiklarna 58.2 och 83 i
dataskyddsförordningen att Aleris Närsjukvård AB för överträdelserna
av artikel 5.1 f och 5.2 samt artikel 32.1 och 32.2 i
dataskyddsförordningen ska betala en administrativ sanktionsavgift på
12 000 000 (tolv miljoner) kronor.
Datainspektionen förelägger med stöd av artikel 58.2 d i
dataskyddsförordningen Aleris Närsjukvård AB att genomföra och
dokumentera erforderlig behovs- och riskanalys för journalsystemen
TakeCare och NPÖ och att därefter, med stöd av behovs- och riskanalysen,
tilldela varje användare individuell behörighet för åtkomst till
personuppgifter som begränsas till enbart vad som behövs för att den
enskilde ska kunna fullgöra sina arbetsuppgifter inom hälso- och sjukvården,
Europaparlamentets och rådets förordning (EU) 2016/679 av den 27 april 2016 om skydd för
fysiska personer med avseende på behandling av personuppgifter och om det fria flödet av
sådana uppgifter och om upphävande av direktiv 95/46/EG (allmän dataskyddsförordning).
1

Page 2 of 33

2 (33)

Datainspektionen

DI-2019-3842

i enlighet med artikel 5.1 f och artikel 32.1 och 32.2 i dataskyddsförordningen,
4 kap. 2 § och 6 kap. 7 § patientdatalagen och 4 kap. 2 § HSLF-FS 2016:40.

Redogörelse för tillsynsärendet
Datainspektionen inledde tillsyn genom en skrivelse den 22 mars 2019 och
har på plats den 24 april 2019 granskat om Aleris Närsjukvård AB beslut om
tilldelning av behörigheter har föregåtts av en behovs- och riskanalys.
Granskningen har även omfattat hur Aleris Närsjukvård AB tilldelat
behörigheter för åtkomst till huvudjournalsystemet TakeCare och NPÖ, och
vilka åtkomstmöjligheter de tilldelade behörigheterna ger inom såväl ramen
för den inre sekretessen enligt 4 kap. patientdatalagen, som den
sammanhållna journalföringen enligt 6 kap. patientdatalagen. Utöver detta
har Datainspektionen även granskat vilken dokumentation av åtkomst
(loggar) som finns i journalsystemen.
Datainspektionen har endast granskat användares åtkomstmöjligheter till
journalsystemen, dvs. vilken vårddokumentation användaren faktiskt kan ta
del av och läsa. Tillsynen omfattar inte vilka funktioner som ingår i
behörigheten, dvs. vad användaren faktiskt kan göra i journalsystemen
(exempelvis utfärda recept, skriva remisser, etc.).
Inspektionen är en av flera inspektioner inom ramen för ett egeninitierat
tillsynsprojekt hos Datainspektionen, där bl.a. Karolinska
Universitetssjukhuset har ingått. Med anledning av vad som framkommit om
Aleris Närsjukvård AB:s uppfattning kring de tekniska möjligheterna att
begränsa läsbehörigheten för sina användare i TakeCare, ombads Aleris
Närsjukvård AB att särskilt yttra sig över ett yttrande från Karolinska
Universitetssjukhuset, som också använder TakeCare, där de tekniska
möjligheterna rörande TakeCare beskrevs.
Vad som framkommit i ärendet
Aleris Närsjukvård AB har i huvudsak uppgett följande.
Personuppgiftsansvaret
Aleris Närsjukvård AB är personuppgiftsansvarig och vårdgivare.
Verksamheten

Page 3 of 33

3 (33)

Datainspektionen

DI-2019-3842

Den 15 maj 2019 inkom Praktikertjänst N.Ä.R.A. AB med en skrivelse till
Datainspektionen med information om att Praktikertjänst N.Ä.R.A. AB
avyttrats från Praktikertjänst-koncernen (org.nr. 556077-2419) den 1 april
2020 och bytt namn till Aleris Närsjukvård AB (org.nr. 556743-1951). Med
anledning av detta begärde Datainspektionen kompletterande information
från Aleris Närsjukvård AB. Av kompletteringarna framgår bland annat
följande.
Den 1 oktober 2019 köps Aleris Healthcare AB (org.nr 556598-6782) med
dotterbolag upp av Triton. I samband med förvärvet skapas det nya
koncernmoderbolaget, Aleris Group AB (org.nr 559210-7550).
Den 1 april 2020 köps Proliva AB (org.nr. 556472-1958) och tillhörande
dotterbolag upp av Triton. Proliva AB får Aleris Group AB som
koncernmoder.
Praktikertjänst N.Ä.R.A. AB ägdes före den 1 april 2020, till ett hundra
procent av Provliva AB. Provliva AB ägdes i sin tur till ett hundra procent av
koncernmoderbolaget Praktikertjänst AB.
Efter avyttringen den 1 april 2020 ägs Aleris Närsjukvård AB fortsatt till ett
hundra procent av Proliva AB och är därmed en del av Aleris Group AB.
Proliva AB ägs i sin tur till ett hundra procent av Aleris Healthcare AB.
Koncernmoderbolaget för hela ”Aleris-koncernen” inklusive ”Prolivakoncernen” är Aleris Holding AB (org.nr 559210-7535).
Följande bild visar ägarstrukturen för Aleris Närsjukvård AB efter avyttringen
den 1 april 2020.

Page 4 of 33

4 (33)

Datainspektionen

DI-2019-3842

Koncernomsättningen för Aleris Group AB uppgick till 1 215 385 000 kronor
mellan den 1 oktober 2019 och den 31 december 2019. Eftersom Aleris Group
AB bildades i samband med ägarbytet då Aleris Healthcare AB med
dotterbolag förvärvades finns endast omsättningssiffror att tillgå denna
period.
Årsomsättningen för Aleris Healthcare AB uppgick till 30 223 866 kronor
under 2019.
Journalsystem
Aleris Närsjukvård AB använder TakeCare som huvudjournalsystem inom
ramen för den inre sekretessen och deltar i TakeCares system för
sammanhållen journalföring. TakeCare har använts av Aleris Närsjukvård AB
sedan år 2009. Digitala journaler var fortfarande en relativ nyhet år 2009 och
dessa var framförallt inriktade på patientsäkerhet genom att
dokumentationen var utformad utifrån medicinska-omvårdnadsbehov samt
införande av läkemedelsjournal. Aleris Närsjukvård AB har under åren vid
uppföljningsmöten med CompuGroup Medical (CGM), som är leverantör av
journalsystemet och ansvarar för de funktioner som systemet har för att styra

Page 5 of 33

5 (33)

Datainspektionen

DI-2019-3842

behörigheter, och Centrum för Samverkan TakeCare (CSTC), påtalat brister
rörande patientsäkerhet och datasäkerhet.
Aleris Närsjukvård AB använder även Nationell patientöversikt, NPÖ, inom
ramen för den sammanhållna journalföringen.
Antalet patienter och anställda
Antalet registrerade patienter i TakeCare, hos Aleris Närsjukvård AB,
uppgick vid inspektionstillfället till 55 061.
Antalet anställda hos Aleris Närsjukvård AB uppgick vid inspektionstillfället
till 1 150 månadsanställda. Antalet befattningshavare som har
åtkomstmöjlighet till TakeCare uppgick till 1 700, vilket i huvudsak även
inkluderar ST-läkare, inhyrd personal och studenter. Siffran 1 700 motsvarar
aktiva konton. Skillnaden mellan aktiva konton och anställda beror på att
det finns mycket inhyrd personal och vid inspektionstillfället fanns det ett
hundratal studenter som praktiserade hos Aleris Närsjukvård AB.
Antalet anställda som har åtkomstmöjlighet till NPÖ uppgick vid
inspektionstillfället till 335 och utgörs till största delen av läkare (158 läkare,
87 sjuksköterskor, 82 fysioterapeuter, 4 arbetsterapeuter, 3 medicinska
sekreterare och 1 kiropraktor).
Inre sekretess
Behovs- och riskanalys
Aleris Närsjukvård AB har i huvudsak uppgett följande.
Det finns en mall för behovs- och riskanalys, Tilldelning av behörigheter,
behovs- och riskanalys, mall: Funktionsbeskrivningar och uppdrag, och det är
verksamhetschefer och enhetschefer som ska utföra behovs- och
riskanalysen innan tilldelning av behörigheter i systemen.
Av mallen framgår bl.a. att risker och behov måste vägas inför tilldelning av
en behörighetsprofil och att det är ansvarig chef som utför en behovs- och
riskanalys av medarbetarens behov av behörigheter till åtkomst av
personuppgifter. Bedömningen görs bland annat utifrån arbetsuppgifter och
arbetsplats. Om medarbetaren har behov av åtkomst till TakeCare för
ändamålet ”Läsa och skriva i en vårdrelation” kryssas denna ruta i av chefen.

Page 6 of 33

6 (33)

Datainspektionen

DI-2019-3842

Vidare ska tre frågor besvaras av ansvarig chef genom att denne kryssar i en
eller två rutor med påståenden under varje fråga. En av dessa tre frågor rör
patientens integritet - ”Vilka risker gällande patientintegritet innebär det att
behörigheten ges? (motivera i form av tillgång till patientuppgifter)”. Det
finns två påståenden som kan kryssas i:


”Möjlighet att aktivt välja att öppna annan journal inom
spärrområdet (vårdområdet) genom sin behörighet (häva intern
sekretess)”, eller



”Risk för åtkomst av, för vårdtillfället, ej nödvändiga patientuppgifter
i TakeCare genom möjligheten till sammanhållen
journal/läsbehörighet”.

Det framgår även att om ansvarig chef svarar nej på något av påståendena
ska behovet av behörighet övervägas en gång till innan behörighet ges och
motivering ska anges skriftligt.
Det finns en rutin som är kopplad till mallen, Bedömning av behörigheter för
åtkomst till uppgifter om patienter samt till andra system, och den rutinen
anges utgöra instruktion till verksamhetschefen och enhetschefen hur denne
ska gå tillväga vid tilldelning av behörigheter. Av rutinen framgår att
behörigheter till elektroniska system som innehåller patientuppgifter ska
begränsas till vad som behövs för att medarbetaren ska kunna fullgöra sina
arbetsuppgifter i vården. Vidare framgår att chefen, i samband med en ny
medarbetares tillträde till anställning, gör en bedömning av vilka
behörigheter den nya medarbetaren behöver. Det finns inga ytterligare
instruktioner, utan det hänvisas istället till ett annat dokument.
När beställningen av behörigheter görs kan supportfunktionen ge feedback
om de ser något som uppfattas som väldigt avvikande. Att det praktiska
arbetet med uppläggningen av behörigheter i TakeCare är separerad från
cheferna, blir därför en kontrollfunktion i förhållande till cheferna.
Det finns ingen ”färdig svarsmall” för hur en riskanalys ska se ut, utan
riskanalysen utgörs av att aktuell verksamhetschef eller enhetschef gör en
bedömning som den sedan kan nedteckna i en fritextruta i dokumentet
Tilldelning av behörigheter – behovs och riskanalys, mall:
Funktionsbeskrivningar och uppdrag.

Page 7 of 33

7 (33)

Datainspektionen

DI-2019-3842

Verksamhetschefen eller enhetschefen ska besvara frågan i mallen som lyder:
”Vilka risker skulle en alltför begränsad behörighetstilldelning medföra?”
Exempel på ansvarig chefs riskanalyser när det gäller om medarbetare har
behov av åtkomst till uppgifter i TakeCare är:


”Inget behov utifrån patientsäkerhet att medarbetaren har
behörighet i TC eller andra patientrelaterade system”.



”Minskad tillgänglighet för patienter då samarbete sker med såväl
geriatrik som ASIH och SPSV för att optimalt använda personella
resurser. Minskad kontinuitet för patienter alternativt risk för
patientosäker journalföring av läkemedelsadministrering.”



”Försvåra patientarbetet och förhindra möjligheten att hjälpas åt för
att bibehålla tillgänglighet för patienter vid arbetstoppar eller
frånvaro. Även försvåra möjlighet till frekventa extrapass i andra
ASIH-team”.

Behörighetstilldelning för åtkomst till personuppgifter
Aleris Närsjukvård AB har i huvudsak uppgett följande.
Aleris Närsjukvård AB använder sig av bolaget Acceptus framtagna
behörighetsmallar i TakeCare. Acceptus är en central förvaltare av TakeCare.
Med utgångspunkt från vilka behörigheter som ingår i dessa mallar har
Aleris Närsjukvård AB gjort en egen lista över olika behörigheter och behov
som rollerna har.
Behörighetstilldelningen går i stort sett till på följande sätt. I ett första lager
finns ”grunden” för tilldelningen, t.ex. rollen som sjuksköterska eller läkare. I
det andra lagret läggs behörighet på utifrån vilken enhet användaren arbetar
på, t.ex. ”Handen-geriatriken” och i det tredje lagret läggs behörighet utifrån
vilka uppgifter personen ifråga ska kunna ta del av. Det är arbetsuppgifterna
som styr vilka behörigheter som ska tilldelas respektive roll.
Därefter fyller den aktuella verksamhetschefen eller enhetschefen i en
krysslista i ett dokument som heter ”Tilldelning av behörigheter, behovs- och
riskanalys, mall: funktionsbeskrivningar och uppdrag”, tillsammans med
aktuell medarbetare. Den ifyllda listan över vilka ändamål som en
medarbetare kan ha behov av när det gäller åtkomst till uppgifter i TakeCare,
är det som utgör det egentliga behovet. Verksamhetschefen eller
enhetschefen lägger sedan en beställning till supporten som utför den
faktiska uppläggningen av behörigheterna i TakeCare.

Page 8 of 33

8 (33)

Datainspektionen

DI-2019-3842

Det ingår obegränsad läsbehörighet i alla behörighetsprofiler som används av
Aleris Närsjukvård AB i TakeCare, men inte nödvändigtvis behörighet att
upprätta vårddokumentation.
Det är endast de befattningshavare som deltar aktivt i vården av en patient
som har en åtkomstmöjlighet till personuppgifter i TakeCare. Samtliga
användare hos Aleris Närsjukvård AB har individuella behörigheter, med
eget SITHS-kort och eget datakonto inom Aleris Närsjukvård AB. Ett SITHSkort är en e-legitimation som gör det möjligt för användare att identifiera sig
med stark autentisering vid inloggning i e-tjänster.
Alla områden inom Aleris Närsjukvård AB är upplagda som ”boxar” vilka
motsvarar vårdenheter. Initialt kan användaren enbart läsa
vårddokumentation inom den egna ”boxen”/vårdenheten, vilket i TakeCare
kallas för ett spärrområde. Ett exempel på ”box”/vårdenhet är Dalengeriatriken. I detta fall ser användaren enbart uppgifter om Dalengeriatrikens patienter. Inom en ”box”/vårdenhet kan användaren se all
information, dvs. all vårddokumentation om patienten. Det gäller även om
enheten kan vara uppdelad i mindre enheter eller team.
Om användaren arbetar inom vårdenheten ”avancerad sjukvård i hemmet”
(ASIH) finns indelningen ”nord eller syd”. Då ska användaren endast få
behörighet till norra eller södra delen. Om användaren har behov av
behörighet utöver det, t.ex. om en läkare arbetar över hela
verksamhetsområdet, får denne behörighet till det. Åtkomsten för
användarna inom ASIH är begränsad på sådant sätt att de initialt inte kan
komma åt uppgifter inom geriatriksjukhusen, eller se en lista över vilka
patienter som finns registrerade där, om inte chefen beställer en sådan
behörighet.
Inom ramen för den inre sekretessen kan användaren själv genom aktiva val
kryssa i rutor som ger åtkomst till vårddokumentation hos alla vårdenheter
inom Aleris Närsjukvård AB, antingen genom att det finns ett samtycke från
patienten eller att det rör sig om en nödsituation. Aleris Närsjukvård AB
kräver inte att samtycket från patienten dokumenteras. Den vårdenhet som
medarbetaren har en aktiv tjänstgöring vid är förvald.
Användaren kan efter ett aktivt val klicka sig vidare till all information som
finns om patienten inom ramen för den inre sekretessen hos Aleris

Page 9 of 33

9 (33)

Datainspektionen

DI-2019-3842

Närsjukvård AB (dvs. till alla olika vårdenheter inom Aleris Närsjukvård AB)
i TakeCare. Den enda informationen som inte alla användare har åtkomst till
rör sjukintygen till Försäkringskassan. Aleris Närsjukvård AB uppger att
användarna informeras om att de inte får gå in i journaler och läsa utan att
vara behöriga till det. Aleris Närsjukvård AB anser att det är en brist att
bolaget inom ramen för den inre sekretessen inte kan begränsa
läsbehörigheten mellan verksamheterna i Aleris Närsjukvård AB.
Den enda möjlighet som finns att begränsa åtkomsten till en vårdenhet, är
om vårdenheten är en s.k. skyddad enhet. Begränsningar kan då göras
avseende vilka andra enheters journal den aktuella vårdenhetens användare
kan se, och om andra vårdgivares användare ska kunna se journal hos den
aktuella vårdenheten. Aleris Närsjukvård AB använder sig inte av dessa
skyddade enheter i TakeCare eftersom bolaget anser att detta skulle kunna
innebära en patientsäkerhetsrisk.
Sammanhållen journalföring
Aleris Närsjukvård AB har i huvudsak uppgett följande.
Behovs- och riskanalys
Det finns ingen specifik behovs- och riskanalys framtagen för sammanhållen
journalföring.
Behörighetstilldelning avseende åtkomst till personuppgifter om patienter
Aleris Närsjukvård AB deltar i system för sammanhållen journalföring genom
journalsystemet TakeCare och journalsystemet NPÖ, som är ett nationellt
system för sammanhållen journalföring.
Inom ramen för sammanhållen journalföring i TakeCare kan användarna ta
del av all vårddokumentation hos andra vårdgivare som ingår i systemet.
Dessförinnan måste användaren först välja en specifik vårdgivare och då
visas en dialogruta. Användaren måste då göra ett aktivt val för att komma
vidare genom att klicka i en av två rutor; en ruta för samtycke från patienten
eller en ruta för nödsituation. Genom att klicka i något av alternativen får
användaren sedan åtkomst till den specifika vårdgivarens journaler. Aleris
Närsjukvård AB informerar användarna om att de inte får gå in i journaler
och läsa utan att vara behöriga till det.

Page 10 of 33

1 0 (33)

Datainspektionen

DI-2019-3842

Användare kan genom sammanhållen journalföring obegränsat läsa det som
skrivits på andra vårdgivares enheter, med patientens samtycke, med
undantag av om patienten valt att spärra sin journal eller om enheten är en
så kallad skyddad enhet.
Om användaren vill ta del av vårddokumentation hos en annan vårdgivare
måste användaren dokumentera att man erhållit ett samtycke från patienten.
Det går inte att behörighetsmässigt, för en yrkesgrupp, begränsa att man
bara tar del av journaler inom Aleris Närsjukvård AB.
Med anledning av att Karolinska Universitetssjukhuset i ett yttrande har
uppgett att det finns möjligheter att begränsa åtkomsten i TakeCare anför
Aleris Närsjukvård AB att bolaget har kännedom om de skyddade enheterna
och att åtkomsten, genom de skyddade enheterna, kan begränsas inom
ramen för den inre sekretessen och inom den sammanhållna journalföringen.
Aleris Närsjukvård AB anser dock att de skyddade enheterna utgör en
patientsäkerhetsrisk, eftersom begränsningarna inte kan hävas efter
inhämtat samtycke från patienterna eller i akuta situationer. Aleris
Närsjukvård AB anser även att det skulle innebära en patientsäkerhetsrisk
om sammanhållen journalföring valdes bort. Risken bedöms vara extra stor
inom Aleris Närsjukvård ABs verksamheter eftersom patienterna som vårdas
där ofta har kontakt med många vårdgivare och därmed har ett stort behov
av sammanhållen vård.
NPÖ
Om en användare som tilldelats behörighet vill använda sig av NPÖ kan
detta ske på två sätt. Användaren kan antingen gå direkt in i NPÖ och
knappa in ett valfritt personnummer som systemet sedan söker fram, eller så
går användaren först in i TakeCare och knappar in patientens
personnummer och gör därefter ett så kallat ”uthopp” till den information
som finns om patienten i NPÖ.
Dokumentation av åtkomsten (loggar)
Aleris Närsjukvård AB har uppgett följande.
TakeCare
Den dokumentation som visas vid uttag av åtkomstloggarna i TakeCare är;
uppgifter om patienten, vilken användare som har öppnat journalen, vilken
tidsperiod någon varit inne, alla öppningar av journalen som gjorts på den

Page 11 of 33

1 1 (33)

Datainspektionen

DI-2019-3842

patienten under den valda tidsrymden, klockslag och datum för det senaste
öppnandet. Avseende vilken användare som öppnat journalen anges
personnummer och identifikationsnummer för den specifika enheten,
exempelvis ASIH. Det framgår även från vilken enhet användaren har varit
inne genom att det anges specifik avdelning på aktuell vårdenhet.
I det vanliga loggutdragen framgår det inte vilka åtgärder som användaren
har vidtagit eller hur länge någon varit inne i den aktuella journalen, eller
vilken journalanteckning som har öppnats, men den informationen framgår
av de fördjupade loggutdragen. De fördjupande loggutdragen erhålls först
efter att Aleris Närsjukvård AB gör en beställning hos Acceptus som i sin tur
vänder sig till CGM.
NPÖ
Den dokumentation som visas vid uttag av åtkomstloggar i NPÖ är;
uppgifter om patienten, vilken användare som har öppnat journalen, från
vilken enhet användaren har varit inne, exempelvis Dalen geriatriken, datum
och tidpunkt för öppningen samt vilka åtgärder användaren har vidtagit.
Aleris Närsjukvård AB:s yttrande över Datainspektionens skrivelse
Aleris Närsjukvård AB har i synpunkter på skrivelsen Slutlig kommunicering
inför beslut som inkom till Datainspektionen den 16 mars 2020 uppgett bland
annat följande.
Efter Datainspektionens inspektion har Aleris Närsjukvård AB, tillsammans
med vissa andra aktörer, tagit initiativ till och bedrivit ett arbete med
tekniska förändringar och förbättringar av möjligheterna till individuella
behörighetstilldelningar i TakeCare och indirekt i NPÖ. Detta arbete har lett
till implementering av nya tekniska lösningar hos systemleverantören som
numera i betydande avseenden har rättat till de brister hos Aleris
Närsjukvård AB som tidigare föranletts av systemet tekniska begränsningar.
Aleris Närsjukvård AB anför vidare att ytterligare en granskning skedde
under 2019 av Inspektionen för vård och omsorg (IVO). IVO granskade
efterlevnaden av lagen om informationssäkerhet för samhällsviktiga och
digitala tjänster (NIS-lagen). En del av granskningen rörde
informationssäkerhet inkluderande hantering av behörigheter och
riskarbete. Av IVO: s beslut framgår, när det gäller behörighetstilldelning
och riskarbete, följande. ”Riskanalyser görs även gällande personalen,

Page 12 of 33

1 2 (33)

Datainspektionen

DI-2019-3842

exempelvis i samband med medarbetarsamtalen. Bakgrundskontroller görs
på samtliga anställda utifrån tre olika nivåer. Stor vikt läggs vid
behörighetsstyrningen. Praktikertjänst N.Ä.R.A. AB beslutar om varje
medarbetares accessnivå till företagets information. Borttagning av
behörigheter när anställningen upphör sker automatiskt via ett
behörighetssystem.” Aleris Närsjukvård AB uppger att det av IVO: s slutliga
beslut framgår att bolaget i samtliga avseenden uppfyller NIS-lagen och det
gällande direktivet.
Aleris Närsjukvård AB uppger även att i samband med införandet av
dataskyddsförordningen och NIS-lagen har bolaget prioriterat rutiner och
processer inom patientsäkerhetsarbetet högst, följt av pågående
förändringsarbete avseende resterande integritetssäkrande åtgärder. När det
gäller behörighetstilldelningen så har den alltid, även vid
inspektionstillfället, präglats av snävast möjliga behörighet, avvägt mot
aktuell roll/uppdrag i bolaget och det behov av stöd i verksamhets- och
patientsäkerhetshänseende som erfordras för respektive befattning och
arbetsuppgifter, med beaktande av minsta möjliga påverkan avseende
informationssäkerhet och personlig integritet. Som tidigare redogjorts för
har dock den tekniska plattformen för TakeCare vid tidpunkten för
inspektionstillfället medfört att Aleris Närsjukvård AB då inte kunde införa
dessa begränsningar fullt ut, vilket nu har korrigerats i systemet.
Av den inskickade grundmall som används vid behovs- och riskanalysen
framgår att vissa mindre justeringar har skett. Bland annat har den tidigare
frågan ”Vilka risker skulle en alltför begränsad behörighetstilldelning
medföra” tagits bort och ersatts med frågan ”Något mer?”, svarsalternativen
ja respektive nej, följt av en fritextruta.

Motivering av beslutet
Gällande regler
Dataskyddsförordningen, den primära rättskällan
Dataskyddsförordningen, ofta förkortad GDPR, infördes den 25 maj 2018 och
är den primära rättsliga regleringen vid behandling av personuppgifter. Detta
gäller även inom hälso- och sjukvården.

Page 13 of 33

1 3 (33)

Datainspektionen

DI-2019-3842

De grundläggande principerna för behandling av personuppgifter anges i
artikel 5 i dataskyddsförordningen. En grundläggande princip är kravet på
säkerhet enligt artikel 5.1 f, som anger att personuppgifterna ska behandlas
på ett sätt som säkerställer lämplig säkerhet för personuppgifterna,
inbegripet skydd mot obehörig eller otillåten behandling och mot förlust,
förstöring eller skada genom olyckshändelse, med användning av lämpliga
tekniska eller organisatoriska åtgärder.
Av artikel 5.2 framgår den s.k. ansvarsskyldigheten, dvs. att den
personuppgiftsansvarige ska ansvara för och kunna visa att de grundläggande
principerna i punkt 1 efterlevs.
Artikel 24 handlar om den personuppgiftsansvariges ansvar. Av artikel 24.1
framgår att den personuppgiftsansvarige ansvarar för att genomföra lämpliga
tekniska och organisatoriska åtgärder för att säkerställa och kunna visa att
behandlingen utförs i enlighet med dataskyddsförordningen. Åtgärderna ska
genomföras med beaktande av behandlingens art, omfattning, sammanhang
och ändamål samt riskerna, av varierande sannolikhetsgrad och allvar, för
fysiska personers fri-och rättigheter. Åtgärderna ska ses över och uppdateras
vid behov.
Artikel 32 reglerar säkerheten i samband med behandlingen. Enligt punkt 1
ska den personuppgiftsansvarige och personuppgiftsbiträdet med beaktande
av den senaste utvecklingen, genomförandekostnaderna och behandlingens
art, omfattning, sammanhang och ändamål samt riskerna, av varierande
sannolikhetsgrad och allvar, för fysiska personers rättigheter och friheter
vidta lämpliga tekniska och organisatoriska åtgärder för att säkerställa en
säkerhetsnivå som är lämplig i förhållande till risken (…). Enligt punkt 2 ska
vid bedömningen av lämplig säkerhetsnivå särskild hänsyn tas till de risker
som behandlingen medför, i synnerhet från oavsiktlig eller olaglig förstöring,
förlust eller ändring eller till obehörigt röjande av eller obehörig åtkomst till
de personuppgifter som överförts, lagrats eller på annat sätt behandlats.
I skäl 75 anges att vid bedömningen av risken för fysiska personers
rättigheter och friheter ska olika faktorer beaktas. Bland annat nämns
personuppgifter som omfattas av tystnadsplikt, uppgifter om hälsa eller
sexualliv, om det sker behandling av personuppgifter rörande sårbara fysiska
personer, framförallt barn, eller om behandlingen inbegriper ett stort antal
personuppgifter och gäller ett stort antal registrerade.

Page 14 of 33

1 4 (33)

Datainspektionen

DI-2019-3842

Vidare följer av skäl 76 att hur sannolik och allvarlig risken för den
registrerades rättigheter och friheter är bör fastställas utifrån behandlingens
art, omfattning, sammanhang och ändamål. Risken bör utvärderas på
grundval av en objektiv bedömning, genom vilken det fastställs huruvida
uppgiftsbehandlingen inbegriper en risk eller en hög risk.
Även skälen 39 och 83 innehåller skrivningar som ger vägledning om den
närmare innebörden av dataskyddsförordningens krav på säkerhet vid
behandling av personuppgifter.
Dataskyddförordningen och förhållandet till kompletterande nationella
bestämmelser
Enligt artikel 5.1. a i dataskyddsförordningen ska personuppgifterna
behandlas på ett lagligt sätt. För att behandlingen ska anses vara laglig krävs
rättslig grund genom att åtminstone ett av villkoren i artikel 6.1 är uppfyllda.
Tillhandahållande av hälso- och sjukvård är en sådan uppgift av allmänt
intresse som avses i artikel 6.1 e.
Inom hälso- och sjukvården kan även de rättsliga grunderna rättslig
förpliktelse enligt artikel 6.1 c och myndighetsutövning enligt artikel 6.1 e
aktualiseras.
När det är frågan om de rättsliga grunderna rättslig förpliktelse, allmänt
intresse respektive myndighetsutövning får medlemsstaterna, enligt artikel
6.2, behålla eller införa mer specifika bestämmelser för att anpassa
tillämpningen av bestämmelserna i förordningen till nationella förhållanden.
Nationell rätt kan närmare fastställa specifika krav för uppgiftsbehandlingen
och andra åtgärder för att säkerställa en laglig och rättvis behandling. Men
det finns inte bara en möjlighet att införa nationella regler utan också en
skyldighet; artikel 6.3 anger att den grund för behandlingen som avses i
punkt 1 c och e ska fastställas i enlighet med unionsrätten eller
medlemsstaternas nationella rätt. Den rättsliga grunden kan även innehålla
särskilda bestämmelser för att anpassa tillämpningen av bestämmelserna i
dataskyddsförordningen. Unionsrätten eller medlemsstaternas nationella
rätt ska uppfylla ett mål av allmänt intresse och vara proportionell mot det
legitima mål som eftersträvas.

Page 15 of 33

1 5 (33)

Datainspektionen

DI-2019-3842

Av artikel 9 framgår att behandling av särskilda kategorier av
personuppgifter (s.k. känsliga personuppgifter) är förbjuden. Känsliga
personuppgifter är bland annat uppgifter om hälsa. I artikel 9.2 anges
undantagen då känsliga personuppgifter ändå får behandlas.
Artikel 9.2 h anger att behandling av känsliga personuppgifter får ske om
behandlingen är nödvändig av skäl som hör samman med bland annat
tillhandahållande av hälso- och sjukvård på grundval av unionsrätten eller
medlemsstaternas nationella rätt eller enligt avtal med yrkesverksamma på
hälsoområdet och under förutsättning att de villkor och skyddsåtgärder som
avses i punkt 3 är uppfyllda. Artikel 9.3 ställer krav på reglerad tystnadsplikt.
Det innebär att såväl de rättsliga grunderna allmänt intresse,
myndighetsutövning och rättslig förpliktelse som behandling av känsliga
personuppgifter med stöd av undantaget i artikel 9.2. h behöver
kompletterande regler.
Kompletterande nationella bestämmelser
För svenskt vidkommande är såväl grunden för behandlingen som de
särskilda villkoren för att behandla personuppgifter inom hälso- och
sjukvården reglerade i patientdatalagen (2008:355) och
patientdataförordningen (2008:360). I 1 kap. 4 § patientdatalagen anges att
lagen kompletterar dataskyddsförordningen.
Patientdatalagens syfte är att informationshanteringen inom hälso- och
sjukvården ska vara organiserad så att den tillgodoser patientsäkerhet och
god kvalitet samt främjar kostnadseffektivitet. Dess syfte är även att
personuppgifter ska utformas och i övrigt behandlas så att patienters och
övriga registrerades integritet respekteras. Dessutom ska dokumenterade
personuppgifter hanteras och förvaras så att obehöriga inte får tillgång till
dem (1 kap. 2 § patientdatalagen).
De kompletterande bestämmelserna i patientdatalagen syftar till att
omhänderta både integritetsskydd och patientsäkerhet. Lagstiftaren har
således genom regleringen gjort en avvägning när det gäller hur
informationen ska behandlas för att uppfylla såväl kraven på patientsäkerhet
som rätten till personlig integritet vid behandlingen av personuppgifter.

Page 16 of 33

1 6 (33)

Datainspektionen

DI-2019-3842

Socialstyrelsen har med stöd av patientdataförordningen utfärdat föreskrifter
och allmänna råd om journalföring och behandling av personuppgifter i
hälso- och sjukvården (HSLF-FS 2016:40). Föreskrifterna utgör sådana
kompletterande regler, som ska tillämpas vid vårdgivares behandling av
personuppgifter inom hälso- och sjukvården, se 1 kap. 1 § patientdatalagen.
Nationella bestämmelser som kompletterar dataskyddsförordningens krav på
säkerhet återfinns i 4 och 6 kap. patientdatalagen samt 3 och 4 kap. HSLF-FS
2016:40.
Krav på att göra en behovs- och riskanalys
Vårdgivaren ska enligt 4 kap. 2 § HSLF-FS 2016:40 göra en behovs-och
riskanalys, innan tilldelning av behörigheter i systemet sker.
Att det krävs såväl analys av behoven som riskerna framgår av förarbetena
till patientdatalagen, prop. 2007/08:126 s. 148-149, enligt följande.
Behörighet för personalens elektroniska åtkomst till uppgifter om patienter ska begränsas till
vad befattningshavaren behöver för att kunna utföra sina arbetsuppgifter inom hälso- och
sjukvården. Däri ligger bl.a. att behörigheter ska följas upp och förändras eller inskränkas efter
hand som ändringar i den enskilde befattningshavarens arbetsuppgifter ger anledning till det.
Bestämmelsen motsvarar i princip 8 § vårdregisterlagen. Syftet med bestämmelsen är att
inpränta skyldigheten för den ansvariga vårdgivaren att göra aktiva och individuella
behörighetstilldelningar utifrån analyser av vilken närmare information olika
personalkategorier och olika slags verksamheter behöver. Men det behövs inte bara
behovsanalyser. Även riskanalyser måste göras där man tar hänsyn till olika slags risker som
kan vara förknippade med en alltför vid tillgänglighet avseende vissa slags uppgifter.
Skyddade personuppgifter som är sekretessmarkerade, uppgifter om allmänt kända personer,
uppgifter från vissa mottagningar eller medicinska specialiteter är exempel på kategorier som
kan kräva särskilda riskbedömningar.
Generellt sett kan sägas att ju mer omfattande ett informationssystem är, desto större mängd
olika behörighetsnivåer måste det finnas. Avgörande för beslut om behörighet för t.ex. olika
kategorier av hälso- och sjukvårdspersonal till elektronisk åtkomst till uppgifter i
patientjournaler bör vara att behörigheten ska begränsas till vad befattningshavaren behöver
för ändamålet en god och säker patientvård. En mer vidsträckt eller grovmaskig
behörighetstilldelning bör – även om den skulle ha poänger utifrån effektivitetssynpunkt anses som en obefogad spridning av journaluppgifter inom en verksamhet och bör som sådan
inte accepteras.
Vidare bör uppgifter lagras i olika skikt så att mer känsliga uppgifter kräver aktiva val eller
annars inte är lika enkelt åtkomliga för personalen som mindre känsliga uppgifter. När det
gäller personal som arbetar med verksamhetsuppföljning, statistikframställning, central
ekonomiadministration och liknande verksamhet som inte är individorienterad torde det för

Page 17 of 33

1 7 (33)

Datainspektionen

DI-2019-3842

flertalet befattningshavare räcka med tillgång till uppgifter som endast indirekt kan härledas
till enskilda patienter. Elektronisk åtkomst till kodnycklar, personnummer och andra
uppgifter som direkt pekar ut enskilda patienter bör på detta område kunna vara starkt
begränsad till enstaka personer.

Inre sekretess
Bestämmelserna i 4 kap. patientdatalagen rör den inre sekretessen, dvs.
reglerar hur integritetsskyddet ska hanteras inom en vårdgivares verksamhet
och särskilt medarbetares möjligheter att bereda sig tillgång till
personuppgifter som finns elektroniskt tillgängliga i en vårdgivares
organisation.
Det framgår av 4 kap. 2 § patientdatalagen, att vårdgivaren ska bestämma
villkor för tilldelning av behörighet för åtkomst till sådana uppgifter om
patienter som förs helt eller delvis automatiserat. Sådan behörighet ska
begränsas till vad som behövs för att den enskilde ska kunna fullgöra sina
arbetsuppgifter inom hälso- och sjukvården.
Av 4 kap. 2 § HSLF-FS 2016:40 följer att vårdgivaren ska ansvara för att varje
användare tilldelas en individuell behörighet för åtkomst till
personuppgifter. Vårdgivarens beslut om tilldelning av behörighet ska
föregås av en behovs- 0ch riskanalys.
Sammanhållen journalföring
Bestämmelserna i 6 kap. patientdatalagen rör sammanhållen journalföring,
vilket innebär att en vårdgivare – under de villkor som anges i 2 § i detta
kapitel – får ha direktåtkomst till personuppgifter som behandlas av andra
vårdgivare för ändamål som rör vårddokumentation. Tillgången till
information sker genom att en vårdgivare gör de uppgifter om en patient
som vårdgivaren registrerar om patienten tillgängliga för andra vårdgivare
som deltar i det sammanhållna journalföringssystemet (se prop. 2007/08:126
s. 247).
Av 6 kap. 7 § patientdatalagen följer att bestämmelserna i 4 kap. 2 och 3 §§ även gäller för behörighetstilldelning och åtkomstkontroll vid sammanhållen
journalföring. Kravet på att vårdgivaren ska utföra en behovs- och riskanalys
innan tilldelning av behörigheter i systemet sker, gäller således även i system
för sammanhållen journalföring.
Dokumentation av åtkomst (loggar)

Page 18 of 33

1 8 (33)

Datainspektionen

DI-2019-3842

Av 4 kap. 3 § patientdatalagen framgår att en vårdgivare ska se till att
åtkomst till sådana uppgifter om patienter som förs helt eller delvis
automatiserat dokumenteras och systematiskt kontrolleras.
Enligt 4 kap. 9 § HSLF-FS 2016:40 ska vårdgivaren ansvara för att
1. det av dokumentationen av åtkomsten (loggar) framgår vilka
åtgärder som har vidtagits med uppgifter om en patient,
2. det av loggarna framgår vid vilken vårdenhet eller vårdprocess
åtgärderna vidtagits,
3. det av loggarna framgår vid vilken tidpunkt åtgärderna vidtagits,
4. användarens och patientens identitet framgår av loggarna.
Datainspektionens bedömning
Personuppgiftsansvariges ansvar för säkerheten
Som tidigare beskrivits ställs det i artikel 24.1 i dataskyddsförordningen ett
generellt krav på den personuppgiftsansvarige att vidta lämpliga tekniska
och organisatoriska åtgärder. Kravet avser dels att säkerställa att
behandlingen av personuppgifterna utförs i enlighet med
dataskyddsförordningen, dels att den personuppgiftsansvarige ska kunna
visa att behandlingen av personuppgifterna utförs i enlighet med
dataskyddsförordningen.
Säkerheten i samband med behandlingen regleras mer specifikt i artiklarna
5.1 f och 32 i dataskyddsförordningen.
I artikel 32.1 anges det att de lämpliga åtgärderna ska vara såväl tekniska som
organisatoriska och de ska säkerställa en säkerhetsnivå som är lämplig i
förhållande till de risker för fysiska personers rättigheter och friheter som
behandlingen medför. Det krävs därför att man identifierar de möjliga
riskerna för de registrerades rättigheter och friheter och bedömer
sannolikheten för att riskerna inträffar och allvarligheten om de inträffar.
Vad som är lämpligt varierar inte bara i förhållande till riskerna utan även
utifrån behandlingens art, omfattning, sammanhang och ändamål. Det har
således betydelse vad det är för personuppgifter som behandlas, hur många
uppgifter det är frågan om, hur många som behandlar uppgifterna, osv.
Hälso- och sjukvården har stort behov av information i sin verksamhet. Det
är därför naturligt att digitaliseringens möjligheter tillvaratas så mycket som
möjligt inom vården. Sedan patientdatalagen infördes har en mycket

Page 19 of 33

1 9 (33)

Datainspektionen

DI-2019-3842

omfattande digitalisering skett inom vården. Såväl uppgiftssamlingarna
storlek som hur många som delar information med varandra har ökat
väsentligt. Denna ökning innebär samtidigt att kraven ökar på den
personuppgiftsansvarige, eftersom bedömningen vad som är en lämplig
säkerhet påverkas av behandlingens omfattning.
Det är dessutom frågan om känsliga personuppgifter. Uppgifterna rör
personer som befinner sig i en beroendesituation då de är i behov av vård.
Det är också ofta fråga om många personuppgifter om var och en av dessa
personer och uppgifterna kan över tid kan komma att behandlas av väldigt
många personer inom vården. Detta sammantaget ställer stora krav på den
personuppgiftsansvarige.
Uppgifterna som behandlas måste skyddas såväl mot aktörer utanför
verksamheten som mot obefogad åtkomst inifrån verksamheten. Det framgår
av artikel 32.2 att den personuppgiftsansvarige, vid bedömning av lämplig
säkerhetsnivå, i synnerhet ska beakta riskerna för oavsiktlig eller olaglig
förstöring, förlust eller för obehörigt röjande eller obehörig åtkomst. För att
kunna veta vad som är en obehörig åtkomst måste den
personuppgiftsansvarige ha klart för sig vad som är en behörig åtkomst.
Behovs- och riskanalys
I 4 kap. 2 § Socialstyrelsens föreskrifter (HSLF-FS 2016:40), som kompletterar
patientdatalagen, finns det angivet att vårdgivaren ska göra en behovs-och
riskanalys innan tilldelning av behörigheter i systemet sker. Det innebär att
nationell rätt föreskriver krav på en lämplig organisatorisk åtgärd som ska
vidtas innan tilldelning av behörigheter till journalsystem sker.
En behovs- och riskanalys ska dels innehålla en analys av behoven, dels en
analys av de risker utifrån ett integritetsperspektiv som kan vara förknippade
med en alltför vid tilldelning av behörighet för åtkomst till personuppgifter
om patienter. Såväl behoven som riskerna måste bedömas utifrån de
uppgifter som behöver behandlas i verksamheten, vilka processer det är
frågan om och vilka risker för den enskildes integritet som föreligger.
Bedömningarna av riskerna behöver ske utifrån organisationsnivå, där
exempelvis en viss verksamhetsdel eller arbetsuppgift kan vara mer
integritetskänslig än en annan, men också utifrån individnivå, om det är
frågan om särskilda omständigheter som behöver beaktas, såsom exempelvis

Page 20 of 33

2 0 (33)

Datainspektionen

DI-2019-3842

att det är frågan om skyddade personuppgifter, allmänt kända personer eller
på annat sätt särskilt utsatta personer. Även storleken på systemet påverkar
riskbedömningen. Av förarbetena till patientdatalagen framgår att ju mer
omfattande ett informationssystem är, desto större mängd olika
behörighetsnivåer måste det finnas (prop. 2007/08:126 s. 149).
Det är således frågan om en strategisk analys på strategisk nivå, som ska ge
en behörighetsstruktur som är anpassad till verksamheten och denna ska
hållas uppdaterad.
Regleringen ställer sammanfattningsvis krav på att riskanalysen identifierar


olika kategorier av uppgifter,



kategorier av registrerade (exempelvis sårbara fysiska personer och
barn), eller



omfattningen (exempelvis antalet personuppgifter och registrerade)



negativa konsekvenser för registrerade (exempelvis skador,
betydande social eller ekonomisk nackdel, berövande av rättigheter
och friheter),

och hur de påverkar risken för fysiska personers rättigheter och friheter vid
behandling av personuppgifter. Det gäller såväl inom den inre sekretessen
som vid sammanhållen journalföring.
Riskanalysen ska även innefatta särskilda riskbedömningar exempelvis
utifrån om det förekommer skyddade personuppgifter som är
sekretessmarkerade, uppgifter om allmänt kända personer, uppgifter från
vissa mottagningar eller medicinska specialiteter (prop. 2007/08:126 s. 148149).
Riskanalysen ska också omfatta en bedömning av hur sannolik och allvarlig
risken för de registrerades rättigheter och friheter är med utgångspunkt i
behandlingens art, omfattning, sammanhang och ändamål (skäl 76).
Det är således genom behovs- och riskanalysen som den
personuppgiftsansvarige tar reda på vem som behöver åtkomst, vilka
uppgifter åtkomstmöjligheten ska omfatta, vid vilka tidpunkter och i vilka
sammanhang åtkomsten behövs, och samtidigt analyserar vilka risker för den
enskildes fri- och rättigheter som behandlingen kan leda till. Resultatet ska
sedan leda till de tekniska och organisatoriska åtgärder som behövs för att

Page 21 of 33

2 1 (33)

Datainspektionen

DI-2019-3842

säkerställa att inte någon annan åtkomst än den som behovs- och
riskanalysen visar är befogad ska kunna ske.
När en behovs- och riskanalys saknas inför tilldelning av behörighet i
systemet, saknas grunden för att den personuppgiftsansvarige på ett lagligt
sätt ska kunna tilldela sina användare en korrekt behörighet. Den
personuppgiftsansvarige är ansvarig för, och ska ha kontroll över, den
personuppgiftsbehandling som sker inom ramen för verksamheten. Att
tilldela användare en vid åtkomst till journalsystem, utan att denna grundas
på en utförd behovs- och riskanalys, innebär att den personuppgiftsansvarige
inte har tillräcklig kontroll över den personuppgiftsbehandling som sker i
journalsystemet och heller inte kan visa att denne har den kontroll som
krävs.
När Datainspektionen har efterfrågat en dokumenterad behovs- och
riskanalys har Aleris Närsjukvård AB hänvisat till dokumentet Tilldelning av
behörigheter, behovs- och riskanalys, mall: Funktionsbeskrivningar och
uppdrag. I dokumentet anges att ansvarig chef ska utföra en behovs- och
riskanalys vid anställning av en medarbetare utifrån medarbetarens behov av
behörigheter till åtkomst av personuppgifter och att bedömningen görs
utifrån arbetsuppgifter och arbetsplats. När det gäller riskanalysen av en
medarbetare som ska anställas, består denna av en fråga – ”Vilka risker skulle
en alltför begränsad behörighetstilldelning medföra?” Inför tilldelningen av
en behörighetsprofil anges det att risker och behov måste vägas. Den
integritetsrisk som tas upp i dokumentet består också av en fråga – ”Vilka
risker gällande patientintegriteten innebär det att behörigheten ges?” Det
enda förslag på risk som ges är ”risk för åtkomst av, för vårdtillfället, ej
nödvändiga patientuppgifter i TakeCare genom möjligheten till
sammanhållen journalföring”.
Såsom angivits ovan ska i en behovs- och riskanalys såväl behoven som
riskerna bedömas utifrån de uppgifter som behöver behandlas i
verksamheten, vilka processer det är frågan om och vilka risker för den
enskildes integritet som föreligger på såväl organisatorisk som individuell
nivå. Det är således frågan om en strategisk analys på strategisk nivå, som
ska ge en behörighetsstruktur som är anpassad till verksamheterna. Den bör
mynna ut i instruktioner om behörighetstilldelning men det är inte
instruktionerna till den som tilldelar behörigheter som är analysen.

Page 22 of 33

2 2 (33)

Datainspektionen

DI-2019-3842

Vid Datainspektionens granskning har Aleris Närsjukvård AB inte kunnat
förevisa någon behovs- och riskanalys - vare sig inom ramen för den inre
sekretessen eller inom ramen för den sammanhållna journalföringen. Aleris
Närsjukvård AB: s dokument saknar den grundläggande inventeringen av
användarnas behov av åtkomst och analys av risker, och det har heller inte
gjorts någon avvägning mellan behov och de faktiska integritetsrisker som
personuppgiftsbehandlingen ger upphov till.
Aleris Närsjukvård AB har i sin analys inte beaktat negativa konsekvenser för
registrerade, olika kategorier av uppgifter, kategorier av registrerade, eller
omfattningen av antalet personuppgifter och registrerade påverkar risken för
fysiska personers rättigheter och friheter av Aleris Närsjukvård AB: s
behandling av personuppgifter i TakeCare och NPÖ. Det saknas också
särskilda riskbedömningar utifrån om det förekommer t.ex. skyddade
personuppgifter som är sekretessmarkerade, uppgifter om allmänt kända
personer, uppgifter från vissa mottagningar eller medicinska specialiteter
eller andra faktorer som kräver särskilda skyddsåtgärder. Det saknas även
bedömning av hur sannolik och allvarlig risken för de registrerades
rättigheter och friheter bedöms vara.
Datainspektionen konstaterar sammanfattningsvis att dokumenten
Tilldelning av behörigheter, behovs- och riskanalys, mall:
Funktionsbeskrivningar och uppdrag, Bedömning av behörigheter för åtkomst
till uppgifter om patienter samt till andra system och
Behörighetsroller/profiler i patientdatasystem, som har redovisats av Aleris
Närsjukvård AB inte uppfyller de krav som ställs på en behovs- och
riskanalys och att Aleris Närsjukvård AB inte har kunnat visa att de
genomfört en behovs- och riskanalys i den mening som avses i 4 kap. 2 §
HSLF-FS 2016:40, vare sig inom ramen för den inre sekretessen eller inom
ramen för den sammanhållna journalföringen, enligt 4 respektive 6 kap.
patientdatalagen. Detta innebär att Aleris Närsjukvård AB inte har vidtagit
lämpliga organisatoriska åtgärder i enlighet med artikel 5.1 f och artikel 31.1
och 31.2 för att kunna säkerställa och, i enlighet med artikel 5.2, kunna visa
att behandlingen av personuppgifterna har en säkerhet som är lämplig i
förhållande till riskerna.
Behörighetstilldelning avseende åtkomst till personuppgifter om patienter
Som har redovisats ovan kan en vårdgivare ha ett berättigat intresse av att ha
en omfattande behandling av uppgifter om enskildas hälsa. Oaktat detta ska

Page 23 of 33

2 3 (33)

Datainspektionen

DI-2019-3842

åtkomstmöjligheter till personuppgifter om patienter vara begränsade till
vad som behövs för att den enskilde ska kunna fullgöra sina arbetsuppgifter.
När det gäller tilldelning av behörighet för elektronisk åtkomst enligt 4 kap.
2 § och 6 kap. 7 § patientdatalagen framgår det av förarbetena, prop.
2007/08:126 s. 148-149, bl.a. att det ska finnas olika behörighetskategorier i
journalsystemet och att behörigheterna ska begränsas till vad användaren
behöver för att ge patienten en god och säker vård. Det framgår även att ”en
mer vidsträckt eller grovmaskig behörighetstilldelning bör anses som en
obefogad spridning av journaluppgifter inom en verksamhet och bör som
sådan inte accepteras.”
Inom hälso- och sjukvården är det den som behöver uppgifterna i sitt arbete
som kan vara behörig att få åtkomst till dem. Det gäller såväl inom en
vårdgivare som mellan vårdgivare. Det är, som redan nämnts, genom
behovs- och riskanalysen som den personuppgiftsansvarige tar reda på vem
som behöver åtkomst, vilka uppgifter åtkomsten ska omfatta, vid vilka
tidpunkter och i vilka sammanhang åtkomsten behövs, och samtidigt
analyserar vilka risker för den enskildes fri- och rättigheter som
behandlingen kan leda till. Resultatet ska sedan leda till de tekniska och
organisatoriska åtgärder som behövs för att säkerställa att ingen tilldelning
av behörighet ger vidare åtkomstmöjligheter än den som behovs- och
riskanalysen visar är befogad. En viktig organisatorisk åtgärd är att ge
anvisning till de som har befogenhet att tilldela behörigheter om hur detta
ska gå till och vad som ska beaktas så att det, med behovs- och riskanalysen
som grund, blir en korrekt behörighetstilldelning i varje enskilt fall.
Enligt Aleris Närsjukvård AB finns en möjlighet att begränsa användarnas
åtkomst till patienternas uppgifter, inom ramen för den inre sekretessen, i
TakeCare genom de så kallade skyddade enheterna. Aleris Närsjukvård AB
har dock inte infört sådana enheter. Den enda begränsning av åtkomst som
finns i systemet rör sjukintygen till Försäkringskassan, vilka inte alla
användare har åtkomst till.
Aleris Närsjukvård AB har uttryckt det som att behörigheterna i den inre
sekretessen till viss del begränsas av så kallade aktiva val, vilket innebär att
användaren initialt enbart kan läsa vårddokumentation inom den egna
”boxen”/vårdenheten. Inom en ”box”/vårdenhet kan användaren se all
information, dvs. all vårddokumentation om patienten. Det gäller även om

Page 24 of 33

2 4 (33)

Datainspektionen

DI-2019-3842

enheten kan vara uppdelad i mindre enheter eller team. Inom ramen för den
inre sekretessen kan användaren själv genom aktiva val kryssa i rutor som
ger åtkomst till vårddokumentation hos alla vårdenheter inom Aleris
Närsjukvård AB, antingen genom att det finns ett samtycke från patienten
eller att det rör sig om en nödsituation.
När det gäller åtkomst till uppgifter inom en vårdgivares verksamhet, så
följer det av 4 kap. 4 § HSLF-FS 2016:40 att vårdgivaren ”ska ansvara för att
information om på vilka andra vårdenheter eller i vilka andra vårdprocesser
det finns uppgifter om en viss patient inte kan göras tillgänglig utan att den
behörige användaren har gjort ett ställningstagande till om han eller hon har
rätt att ta del av denna information (aktivt val). Uppgifterna får sedan inte
göras tillgängliga utan att den behörige användaren gör ytterligare ett aktivt
val.”
Aleris Närsjukvård AB använder aktiva val enligt 4 kap. 4 § HSLF-FS 2016:40.
Det är i och för sig en integritetshöjande åtgärd. Det innebär dock inte att
åtkomstmöjligheten till personuppgifter i systemet har begränsats för
användaren på så sätt att de inte längre är åtkomliga, utan uppgifterna är
fortfarande elektroniskt åtkomliga. Genom att användaren klickar i rutan för
samtycke eller nödåtkomst kan denne fortfarande ta del av alla
personuppgifter, vilket innebär att alla användare som gör dessa aktiva val
kan ta del av patienternas uppgifter och inte enbart de användare som har
ett behov. Detta innebär att de aktiva valen inte är en sådan
åtkomstbegränsning som avses i 4 kap. 2 § patientdatalagen. Denna
bestämmelse kräver att behörigheten ska begränsas till vad som behövs för
att den enskilde ska kunna fullgöra sina arbetsuppgifter inom hälso- och
sjukvården, dvs. endast de som har behov av uppgifterna ska kunna ha
åtkomst till dem.
Aleris Närsjukvård AB har heller inte infört några begränsningar inom ramen
för den sammanhållna journalföringen i systemet TakeCare, även om det
finns möjligheter för vårdgivaren att begränsa användarens åtkomst till
personuppgifter hos andra vårdgivare.
När det gäller åtkomst till personuppgifter om patienter inom ramen för den
sammanhållna journalföringen i systemet NPÖ har 335 användare vid Aleris
Närsjukvård AB tilldelats behörighet. Datainspektionen kan konstatera att
det har gjorts en begränsning vad gäller antalet användare, utifrån de 1 700

Page 25 of 33

2 5 (33)

Datainspektionen

DI-2019-3842

användare som finns hos Aleris Närsjukvård AB, men det framgår inte varför
335 av 1700 medarbetare har fått denna åtkomstmöjlighet. Det framgår heller
inte att det har gjorts någon begränsning av vilken dokumentation dessa
användare kan ta del av i NPÖ.
Enligt Aleris Närsjukvård AB kan användaren antingen gå direkt in i NPÖ
och knappa in ett valfritt personnummer som systemet sedan söker fram,
eller så går användaren först in i TakeCare och knappar in patientens
personnummer och gör därefter ett uthopp till den information som finns
om patienten i NPÖ.
Eftersom olika användare har olika arbetsuppgifter inom olika
arbetsområden, behöver användarnas åtkomst till journalsystemen begränsas
för att spegla detta. Aleris Närsjukvård AB har inte begränsat användarnas
behörigheter för åtkomst till patienternas personuppgifter i journalsystemet,
vare sig inom ramen för den inre sekretessen i systemet TakeCare eller inom
ramen för den sammanhållna journalföringen i systemen TakeCare och NPÖ.
Detta innebär att en majoritet av användarna har haft en faktisk åtkomst till
en majoritet av patienternas personuppgifter i TakeCare. I systemet NPÖ har
samtliga 335 användare haft åtkomst till de personuppgifter som behandlas
inom ramen för NPÖ.
Att tilldelningen av behörigheter inte har föregåtts av en behovs- och
riskanalys innebär att Aleris Närsjukvård AB inte har analyserat användarnas
behov av åtkomst till uppgifterna, riskerna som denna åtkomst kan medföra
och därmed inte heller identifierat vilken åtkomst som är befogad för
användarna utifrån en sådan analys. Aleris Närsjukvård AB har därmed inte
använt sig av lämpliga åtgärder, i enlighet med artikel 32
dataskyddsförordningen, för att begränsa användarnas åtkomst till
patienternas personuppgifter i journalsystemet. Detta har i sin tur inneburit
att det funnits en risk för obehörig åtkomst och obefogad spridning av
personuppgifter dels inom ramen för den inre sekretessen, dels inom ramen
för den sammanhållna journalföringen.
Mot bakgrund av ovanstående kan Datainspektionen konstatera att Aleris
Närsjukvård AB har behandlat personuppgifter i strid med artikel
5.1 f samt artikel 32.1 0ch 32.2 i dataskyddsförordningen genom att Aleris
Närsjukvård AB inte har begränsat användarnas behörigheter för åtkomst till
journalsystemet TakeCare och NPÖ till vad som enbart behövs för att
användaren ska kunna fullgöra sina arbetsuppgifter inom hälso- och

Page 26 of 33

2 6 (33)

Datainspektionen

DI-2019-3842

sjukvården enligt 4 kap. 2 § och 6 kap. 7 § patientdatalagen och 4 kap. 2 §
HSLF-FS 2016:40. Detta innebär att Aleris Närsjukvård AB inte har vidtagit
åtgärder för att kunna säkerställa och, i enlighet med artikel 5.2 i
dataskyddsförordningen, kunna visa en lämplig säkerhet för
personuppgifterna.
Dokumentation av åtkomsten (loggar)
Datainspektionen kan konstatera att det av loggarna i TakeCare och NPÖ
framgår uppgifter om den specifika patienten, vilken användare som har
öppnat journalen, åtgärder som har vidtagits, vilken journalanteckning som
har öppnats, vilken tidsperiod användaren har varit inne, alla öppningar av
journalen som gjorts på den patienten under den valda tidsrymden och
klockslag och datum för det senaste öppnandet.
Datainspektionen har inte något att erinra i denna del, eftersom
dokumentationen av åtkomsten (loggarna) i TakeCare och NPÖ är i
överensstämmelse med de krav som framgår av 4 kap. 9 § HSLF-FS 2016:40
och har därmed vidtagit lämpliga tekniska åtgärder enligt artikel 32 i
dataskyddsförordningen.
Yttrande över Datainspektionens skrivelse Slutlig kommunicering efter beslut
Aleris Närsjukvård AB har kompletterat sina tidigare uppgifter med ett
yttrande som kom in till Datainspektionen den 16 mars 2020, där Aleris
Närsjukvård AB anger att det har bedrivit ett arbete med tekniska
förändringar och förbättringar av möjligheterna till individuella
behörighetstilldelningar i TakeCare och indirekt i NPÖ. Arbetet har lett till
implementering av nya tekniska lösningar hos systemleverantören som
numera i betydande avseenden har rättat till de brister hos Aleris
Närsjukvård AB som tidigare föranletts av systemets tekniska begränsningar.
Aleris Närsjukvård AB anger även att det av IVO:s slutliga beslut framgår att
bolaget i samtliga avseenden uppfyller NIS-lagen och det gällande direktivet,
bland annat vad gäller hantering av behörigheter och riskarbete.
Datainspektionen anser att det är positivt att Aleris Närsjukvård AB har
bidragit till att det har skett implementeringar i form av nya tekniska
lösningar i TakeCare, vilket har rättat till brister hos Aleris Närsjukvård AB.
Det framkommer dock inte vilka dessa brister är eller på vilket sätt bristerna
har rättats till inom ramen för Aleris Närsjukvård ABs tilldelning av
behörigheter.

Page 27 of 33

2 7 (33)

Datainspektionen

DI-2019-3842

Datainspektionen kan vidare konstatera att IVO:s granskning av Aleris
Närsjukvård AB utgår från bestämmelser i lagen (2018:1174) om
informationssäkerhet för samhällsviktiga och digitala tjänster (NIS-lagen)
och det gällande direktivet, och inte utifrån dataskyddsförordningen och
patientdatalagens bestämmelser. NIS-lagen syftar till att uppnå en hög nivå
på säkerheten i nätverken och informationssystem för samhällsviktiga
tjänster medan dataskyddsbestämmelserna syftar till att skydda de
registrerades fri- och rättigheter vid behandling av personuppgifter.
Val av ingripande
Rättslig reglering
Om det skett en överträdelse av dataskyddsförordningen har
Datainspektionen ett antal korrigerande befogenheter att tillgå enligt artikel
58.2 a - j i dataskyddsförordningen. Tillsynsmyndigheten kan bland annat
förelägga den personuppgiftsansvarige att se till att behandlingen sker i
enlighet med förordningen och om så krävs på ett specifikt sätt och inom en
specifik period.
Av artikel 58.2 i dataskyddsförordningen följer att Datainspektionen i
enlighet med artikel 83 ska påföra sanktionsavgifter utöver, eller i stället för,
andra korrigerande åtgärder som avses i artikel 58.2, beroende på
omständigheterna i varje enskilt fall.
I artikel 83.2 anges de faktorer som ska beaktas för att bestämma om en
administrativ sanktionsavgift ska påföras, men också vad som ska påverka
sanktionsavgiftens storlek. Av central betydelse för bedömningen av
överträdelsens allvar är dess karaktär, svårighetsgrad och varaktighet. Om
det är fråga om en mindre överträdelse får tillsynsmyndigheten, enligt skäl
148 i dataskyddsförordningen, utfärda en reprimand i stället för att påföra en
sanktionsavgift.
Föreläggande
Hälso- och sjukvården har, som nämnts, stort behov av information i sin
verksamhet. Det är därför naturligt att digitaliseringens möjligheter
tillvaratas så mycket som möjligt inom vården. Sedan patientdatalagen
infördes har en mycket omfattande digitalisering skett inom vården. Såväl
uppgiftssamlingarna storlek som hur många som delar information med

Page 28 of 33

2 8 (33)

Datainspektionen

DI-2019-3842

varandra har ökat väsentligt. Denna ökning innebär samtidigt att kraven
ökar på den personuppgiftsansvarige, eftersom bedömningen vad som är en
lämplig säkerhet påverkas av behandlingens omfattning.
Inom hälso- och sjukvården innebär det ett stort ansvar för den
personuppgiftsansvarige att skydda uppgifterna från obehörig åtkomst,
bland annat genom att ha en behörighetstilldelning som är än mer
finfördelad. Det är därför väsentligt att det sker en reell analys av behoven
utifrån olika verksamheter och olika befattningshavare. Lika viktigt är det att
det sker en faktisk analys av de risker som utifrån ett integritetsperspektiv
kan uppstå vid en alltför vid tilldelning av behörighet till åtkomst. Utifrån
denna analys ska sedan den enskilde befattningshavarens åtkomst begränsas.
Denna behörighet ska sedan följas upp och förändras eller inskränkas efter
hand som ändringar i den enskilde befattningshavarens arbetsuppgifter ger
anledning till det.
Datainspektionens tillsyn har visat att Aleris Närsjukvård AB inte har vidtagit
lämpliga säkerhetsåtgärder för att ge skydd till personuppgifterna i TakeCare
och NPÖ genom att inte följa de krav som ställs i patientdatalagen och
Socialstyrelsens föreskrifter och därigenom inte uppfyller kraven i artikel 5.1 f
samt artikel 32.1 och 32.2 i dataskyddsförordningen. Underlåtenheten
omfattar såväl den inre sekretessen enligt 4 kap. patientdatalagen som den
sammanhållna journalföringen enligt 6 kap. patientdatalagen.
Datainspektionen förelägger därför, med stöd av artikel 58.2 d i
dataskyddsförordningen, Aleris Närsjukvård AB att genomföra och
dokumentera erforderlig behovs- och riskanalys för journalsystemen
TakeCare och NPÖ inom ramen för såväl den inre sekretessen som inom
ramen för den sammanhållna journalföringen. Aleris Närsjukvård AB ska
vidare, med stöd av behovs- och riskanalysen, tilldela varje användare
individuell behörighet för åtkomst till personuppgifter som begränsas till
enbart vad som behövs för att den enskilde ska kunna fullgöra sina
arbetsuppgifter inom hälso- och sjukvården.
Sanktionsavgift
Datainspektionen kan konstatera att överträdelserna i grunden avser Aleris
Närsjukvård AB:s skyldighet att vidta lämpliga säkerhetsåtgärder för att ge
skydd till personuppgifter enligt dataskyddsförordningen.

Page 29 of 33

2 9 (33)

Datainspektionen

DI-2019-3842

I detta fall är det frågan om stora uppgiftssamlingar med känsliga
personuppgifter och vidsträckta behörigheter. Vårdgivaren behöver med
nödvändighet ha en omfattande behandling av uppgifter om enskildas hälsa.
Den får dock inte vara oinskränkt utan ska baseras på vad enskilda
medarbetare behöver för att kunna utföra sina uppgifter. Datainspektionen
konstaterar att det är frågan om uppgifter som omfattar direkt identifiering
av den enskilde genom såväl namn, kontaktuppgifter som personnummer,
uppgifter om hälsa, men det också kan röra sig om andra privata uppgifter
om exempelvis familjeförhållanden, sexualliv och livsstil. Patienten är
beroende av att få vård och är därmed i en utsatt situation. Uppgifternas
karaktär, omfattning och patienternas beroendeställning ger vårdgivare ett
särskilt ansvar att säkerställa patienternas rätt till adekvat skydd för deras
personuppgifter.
Ytterligare försvårande omständigheter är att behandlingen av
personuppgifter om patienter i huvudjournalsystemet hör till kärnan i en
vårdgivares verksamhet, att behandlingen omfattar många patienter och
möjligheten till åtkomst avser en stor andel av de anställda. Inom ramen för
den inre sekretessen har 1 700 personer åtkomst till uppgifter som rör
omkring 55 000 patienter, bortsett från de uppgifter som rör sjukintygen till
Försäkringskassan vilka inte alla användare har åtkomst till. Därtill kommer
åtkomstmöjligheten för de 1 700 personerna till personuppgifterna inom
ramen för den sammanhållna journalföringen genom TakeCare och de 335
användare som har åtkomst till de stora uppgiftssamlingarna i NPÖ.
Det är en central uppgift för den personuppgiftsansvarige att vidta åtgärder
för att säkerställa en lämplig säkerhetsnivå i förhållande till risken. Vid
bedömningen av lämplig säkerhetsnivå ska särskild hänsyn tas till de risker
som behandlingen medför, i synnerhet från oavsiktlig eller olaglig förstöring,
förlust eller ändring eller till obehörigt röjande av eller obehörig åtkomst till
de personuppgifter som överförts, lagrats eller på annat sätt behandlats,
enligt artikel 32.2 i dataskyddsförordningen. Kraven för hälso- och
sjukvårdsområdet, gällande nu aktuella säkerhetsåtgärder, har specificerats i
patientdatalagen och i Socialstyrelsen föreskrifter. Av förarbetena till
patientdatalagen framgår tydligt att krav ställs på såväl strategisk analys som
att behörighetstilldelning sker individuellt och anpassas efter den aktuella
situationen. Att Aleris Närsjukvård AB har tilldelat behörigheter utan att
följa dessa krav innebär att agerandet skett uppsåtligt och därmed bedöms
som allvarligare.

Page 30 of 33

3 0 (33)

Datainspektionen

DI-2019-3842

Vid bestämmande av överträdelsernas allvar kan också konstateras att
överträdelserna även omfattar de grundläggande principerna i artikel 5 i
dataskyddsförordningen, som tillhör de allvarligare överträdelserna som kan
ge en högre sanktionsavgift enligt artikel 83.5 i dataskyddsförordningen.
Dessa faktorer innebär sammantaget att överträdelserna inte är att bedöma
som mindre överträdelser utan överträdelser som ska leda till en
administrativ sanktionsavgift.
Datainspektionen anser att dessa överträdelser har en nära anknytning till
varandra. Den bedömningen grundar sig på att behovs- och riskanalysen ska
ligga till grund för tilldelningen av behörigheterna. Datainspektionen
bedömer därför att dessa överträdelser har så nära anknytning till varandra
att de utgör sammankopplade uppgiftsbehandlingar enligt artikel 83.3 i
dataskyddsförordningen. Datainspektionen bestämmer därför en gemensam
sanktionsavgift för dessa överträdelser.
Den administrativa sanktionsavgiften får enligt artikel 83.3 inte överstiga
beloppet för den grövsta överträdelsen om det är frågan om en eller samma
uppgiftsbehandlingar eller sammankopplade uppgiftsbehandlingar.
Den administrativa sanktionsavgiften ska vara effektiv, proportionerlig och
avskräckande. Det innebär att beloppet ska bestämmas så att den
administrativa sanktionsavgiften leder till rättelse, att den ger en preventiv
effekt och att den dessutom är proportionerlig i förhållande till såväl aktuella
överträdelser som till tillsynsobjektets betalningsförmåga.
När det gäller beräkning av beloppet framgår av artikel 83.5 i
dataskyddsförordningen att företag som begår överträdelser som de aktuella
kan påföras sanktionsavgifter på upp till tjugo miljoner EUR eller fyra
procent av den totala globala årsomsättningen under föregående budgetår,
beroende på vilket värde som är högst.
Begreppet företag omfattar alla företag som bedriver en ekonomisk
verksamhet, oavsett enhetens juridiska status eller det sätt på vilket det
finansieras. Ett företag kan därför bestå av ett enskilt företag i meningen en
juridisk person, men också av flera fysiska personer eller företag. Således
finns det situationer där en hel grupp behandlas som ett företag och dess

Page 31 of 33

3 1 (33)

Datainspektionen

DI-2019-3842

totala årliga omsättning ska användas för att beräkna beloppet för en
överträdelse av dataskyddsförordningen från ett av dess företag.
Av beaktandeskäl 150 i dataskyddsförordningen framgår bland annat
följande. […] Om de administrativa sanktionsavgifterna åläggs ett företag,
bör ett företag i detta syfte anses vara ett företag i den mening som avses i
artiklarna 101 och 102 i EUF-fördraget[…]. Det innebär att bedömningen av
vad som utgör ett företag ska utgå från konkurrensrättens definitioner.
Reglerna för koncernansvar i EU:s konkurrenslagstiftning kretsar kring
begreppet ekonomisk enhet. Ett moderbolag och ett dotterbolag betraktas
som en del av samma ekonomiska enhet när moderbolaget utövar ett
avgörande inflytande över dotterbolaget. Datainspektionen lägger därför
som utgångspunkt omsättningen för Aleris Group AB till grund för
beräkningen av sanktionsavgiftens storlek.
Aleris Group AB bildades i slutet av 2019. Några omsättningssiffror för hela
2019 finns således inte att tillgå. Det saknas därför uppgifter om den årliga
omsättningen för bestämmandet av sanktionsavgiftens storlek. Aleris
Närsjukvård AB har uppgett att koncernomsättningen för Aleris Group AB
uppgick till drygt 1,2 miljarder kronor mellan den 1 oktober 2019 och den 31
december 2019. Omräknat för ett helt år skulle det motsvara en omsättning
på cirka 4,9 miljarder kronor.
Datainspektionen konstaterar att eftersom Provliva AB med tillhörande
dotterbolag (däribland Aleris Närsjukvård AB) köpts upp och sedan den 1
april 2020 har Aleris Group AB som koncernmoder är det sannolikt så att den
faktiska årsomsättningen för Aleris Group AB innevarande år kommer att bli
väsentligt högre.
Datainspektionen tillämpar i aktuellt ärende en försiktighetsprincip och
uppskattar därför att bolagets årliga omsättning i vart fall motsvarar den för
perioden oktober – december 2019 omräknat för helår, det vill säga cirka 4,9
miljarder kronor. Det högsta sanktionsbelopp som kan fastställas i aktuellt
fall är 20 000 000 EUR vilket är drygt fyra procent av bolagets uppskattade
omsättning.
Mot bakgrund av överträdelsernas allvar och att den administrativa
sanktionsavgiften ska vara effektiv, proportionerlig och avskräckande

Page 32 of 33

3 2 (33)

Datainspektionen

DI-2019-3842

bestämmer Datainspektionen den administrativa sanktionsavgiften för Aleris
Närsjukvård AB till 12 000 000 (tolv miljoner) kronor.

Detta beslut har fattats av generaldirektören Lena Lindgren Schelin efter
föredragning av it-säkerhetsspecialisten Magnus Bergström. Vid den slutliga
handläggningen har även chefsjuristen Hans-Olof Lindblom, enhetscheferna
Katarina Tullstedt och Malin Blixt samt juristen Linda Hamidi medverkat.

Lena Lindgren Schelin, 2020-12-02 (Det här är en elektronisk signatur)

Bilaga
Hur man betalar sanktionsavgift
Kopia för kännedom till
Dataskyddsombudet

Hur man överklagar
Om ni vill överklaga beslutet ska ni skriva till Datainspektionen. Ange i
skrivelsen vilket beslut ni överklagar och den ändring som ni begär.
Överklagandet ska ha kommit in till Datainspektionen senast tre veckor från
den dag ni fick del av beslutet. Om överklagandet har kommit in i rätt tid
sänder Datainspektionen det vidare till Förvaltningsrätten i Stockholm för
prövning.
Ni kan e-posta överklagandet till Datainspektionen om det inte innehåller
några integritetskänsliga personuppgifter eller uppgifter som kan omfattas av
sekretess. Myndighetens kontaktuppgifter framgår av beslutets första sida.

Page 33 of 33

3 3 (33)


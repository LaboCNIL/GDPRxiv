Beslut

Diarienr

2020-12-02

DI-2019-3845

Digital Medical Supply Sweden AB (KRY)
Torsgatan 21
113 21 Stockholm

Tillsyn enligt dataskyddsförordningen och
patientdatalagen – behovs- och riskanalys och
frågor om åtkomst i journalsystem Till Digital
Medical Supply Sweden AB (KRY)

Postadress: Box 8114, 104 20 Stockholm
Webbplats: www.datainspektionen.se

E-post: datainspektionen@datainspektionen.se
Telefon: 08-657 61 00

1 (31)

Datainspektionen

DI-2019-3845

Innehåll
Datainspektionens beslut..................................................................................... 3
Redogörelse för tillsynsärendet............................................................................ 4
Vad som framkommit i ärendet........................................................................... 5
Personuppgiftsansvarig..................................................................................... 5
Verksamhet........................................................................................................ 5
Journalsystem.................................................................................................... 5
Användare och patienter.................................................................................. 5
Inre sekretess..................................................................................................... 6
Behovs- och riskanalys.................................................................................. 6
Behörighetstilldelning för åtkomst till personuppgifter............................ 9
Sammanhållen journalföring.......................................................................... 10
Behovs- och riskanalys................................................................................. 10
Behörighetstilldelning avseende åtkomst till personuppgifter om
patienter........................................................................................................ 10
Dokumentation av åtkomsten (loggar)........................................................... 11
Motivering av beslutet......................................................................................... 12
Gällande regler................................................................................................. 12
Dataskyddsförordningen den primära rättskällan.................................... 12
Dataskyddsförordningen och förhållandet till kompletterande nationella
bestämmelser................................................................................................ 13
Kompletterande nationella bestämmelser................................................. 14
Krav på att göra behovs- och riskanalys..................................................... 15
Inre sekretess................................................................................................ 16
Sammanhållen journalföring....................................................................... 16
Dokumentation av åtkomst (loggar).......................................................... 17
Datainspektionens bedömning....................................................................... 17
Personuppgiftsansvariges ansvar för säkerheten....................................... 17
Behovs- och riskanalys................................................................................. 18
Behörighetstilldelning för åtkomst till personuppgifter om patienter.... 23

2 (31)

Datainspektionen

DI-2019-3845

Dokumentation av åtkomsten (loggar)...................................................... 25
Val av ingripande............................................................................................. 25
Rättslig reglering.......................................................................................... 25
Bedömning av om sanktionsavgift ska påföras......................................... 26
Föreläggande................................................................................................ 28
Hur man överklagar............................................................................................ 30

Datainspektionens beslut
Datainspektionen har vid inspektion på plats den 4 april 2019 konstaterat att
Digital Medical Supply Sweden AB (KRY) behandlar personuppgifter i strid
med artikel 5.1 f och 5.2 samt artikel 32.1 0ch 32.2 i dataskyddsförordningen1
genom att
1.

KRY inte har genomfört behovs- och riskanalyser som uppfyller
kraven enligt bestämmelserna i 4 kap. 2 § och 6 kap. 7 §
patientdatalagen (2008:355) och 4 kap. 2 § Socialstyrelsens
föreskrifter och allmänna råd om journalföring och behandling av
personuppgifter i hälso- och sjukvården (HSLF-FS 2016:40) innan
tilldelning av behörigheter sker i journalsystemet ProReNata och
Nationell patientöversikt. Detta innebär att KRY inte i tillräcklig
utsträckning har vidtagit lämpliga organisatoriska åtgärder för att
kunna säkerställa och kunna visa att behandlingen av
personuppgifterna har en säkerhet som är lämplig i förhållande till
riskerna.

2. KRY inte har visat att KRY begränsat användarnas behörigheter för
åtkomst till journalsystemet ProReNata och Nationell patientöversikt
begränsats till vad som enbart behövs för att användaren ska kunna
fullgöra sina arbetsuppgifter inom hälso- och sjukvården i enlighet
Europaparlamentets och rådets förordning (EU) 2016/679 av den 27 april 2016 om skydd
för fysiska personer med avseende på behandling av personuppgifter och om det fria flödet
av sådana uppgifter och om upphävande av direktiv 95/46/EG (allmän
dataskyddsförordning).
1

3 (31)

Datainspektionen

DI-2019-3845

med 4 kap. 2 § och 6 kap. 7 § patientdatalagen och 4 kap. 2 § HSLFFS 2016:40. Detta innebär att KRY inte har vidtagit tillräckliga
åtgärder för att kunna säkerställa och kunna visa en lämplig säkerhet
för personuppgifterna.
Datainspektionen konstaterar att KRY sedan inspektionen den 4 april 2019
har förbättrat sina behovs- och riskanalyser men att analyserna inte i alla
delar uppfyller de krav som gäller enligt 4 kap. 2 § och 6 kap. 7 §
patientdatalagen (2008:355) och 4 kap. 2 § Socialstyrelsens föreskrifter och
allmänna råd om journalföring och behandling av personuppgifter i hälsooch sjukvården (HSLF-FS 2016:40).
Datainspektionen förelägger med stöd av artikel 58.2 d i
dataskyddsförordningen KRY att senast den sista februari 2021 komplettera
behovs- och riskanalyserna för journalsystemen ProReNata och Nationell
patientöversikt genom att utveckla analysen av riskerna för de registrerades
rättigheter och friheter och att därefter, med stöd av behovs- och
riskanalyserna, göra en förnyad bedömning gällande tilldelning av
behörigheter så att varje användare får åtkomst till enbart de
personuppgifter som behövs för att användaren ska kunna fullgöra sina
arbetsuppgifter inom hälso- och sjukvården, i enlighet med artikel 32.1 och
32.2 i dataskyddsförordningen, 4 kap. 2 § och 6 kap. 7 § patientdatalagen och
4 kap. 2 § HSLF-FS 2016:40.

Redogörelse för tillsynsärendet
Datainspektionen inledde tillsyn genom en skrivelse den 22 mars 2019 och
har på plats den 4 april 2019 granskat om KRY:s beslut om tilldelning av
behörigheter har föregåtts av en behovs- och riskanalys. Tillsynen har även
omfattat hur KRY tilldelat behörigheter för åtkomst till
huvudjournalsystemet ProReNata och Nationell patientöversikt och vilka
åtkomstmöjligheter de tilldelade behörigheterna ger inom såväl ramen för
den inre sekretessen enligt 4 kap. patientdatalagen, som den sammanhållna
journalföringen enligt 6 kap. patientdatalagen. Utöver detta har
Datainspektionen även granskat vilken dokumentation av åtkomst (loggar)
som finns i journalsystemet.
Datainspektionen har endast granskat användares åtkomst till
journalsystemen, dvs. vilken vårddokumentation användaren faktiskt kan ta

4 (31)

Datainspektionen

DI-2019-3845

del av och läsa. Tillsynen omfattar inte vilka funktioner som ingår i
behörigheten, dvs. vad användaren faktiskt kan göra i journalsystemet
(exempelvis utfärda recept, skriva remisser etc).

Vad som framkommit i ärendet
KRY har i huvudsak uppgett följande.
Personuppgiftsansvarig
KRY är vårdgivare och personuppgiftsansvarig.
Verksamhet
KRY bedriver vård via videomöten, s.k. videovård, som sker genom att
patienten laddar ner appen KRY. KRY är den tekniska plattformen och även
varumärket som KRY använder utåt mot patienter. Appen är tillgänglig för
mobila enheter med operativsystemen iOS eller Android.
Det är KRY:s moderbolag Webbhälsa AB (nedan Webbhälsa) som har
utvecklat appen och som sköter driften av den tekniska plattformen.
Webbhälsa äger varumärket KRY, utvecklar tekniken och servar vårdgivaren
KRY med licenser. Det är två separata legala enheter men personalen sitter
tillsammans på samma kontor.
Det är historiska skäl som ligger bakom att det är två bolag men en
verksamhet. När KRY skapades vände sig Webbhälsa till regioner och
landsting för att erbjuda tjänsten, men det tog lång tid att få vårdgivare att
börja använda tjänsten. Därför startade Webbhälsa bolaget KRY som en
egen vårdgivare som bedriver vård via appen KRY.
Journalsystem
KRY har uppgett att journalsystemet som används av KRY heter ProReNata
och har använts sedan verksamheten startade i mars 2016. För sammanhållen
journalföring används systemet Nationell patientöversikt (NPÖ).
Användare och patienter
Det fanns vid tidpunkten för inspektionen 490 personer med åtkomst till
ProReNata. Den 8 april 2019 var det totala antalet patienter registrerade i
ProReNata 450 331.

5 (31)

Datainspektionen

DI-2019-3845

Inre sekretess
Behovs- och riskanalys
Under inspektionen och efterföljande granskning har i huvudsak följande
kommit fram.
Under inspektionen den 4 april 2019 tog Datainspektionen in en behovs- och
riskanalys daterad 11 mars 2019. Den 10 maj 2019 inkom KRY med en
reviderad behovs- och riskanalys daterad 2 maj 2019 där även sammanhållen
journalföring ingår men som i övrigt i huvudsak innehåller samma behovsoch riskanalys som dokumentet daterat 11 mars 2019. Den 20 mars 2020
inkom KRY med en ny reviderad version daterad 1 mars 2020 som innehåller
en till stor del omarbetad analys.
I behovs- och riskanalysen daterad 11 mars 2019 ingår bland annat en
beskrivning av behov i verksamheten, risker och hantering av risker.
I dokumentet anges bland annat följande avseende behov i verksamheten för
hälso- och sjukvårdspersonal:
Med anledning av verksamhetens medicinska inriktning, digitala natur och frånvaro av fysisk
närvaro i olika geografiska områden, är hälso- och sjukvårdspersonal hos KRY organiserade i
en enda personalpool som schemaläggs av administrativ personal för möten med alla typer av
patienter. Hälso- och sjukvårdspersonal är således inte organiserade uteslutande baserat på
nödvändig kompetens i det enskilda fallet (t.ex. allmänläkare, sjuksköterska eller psykolog),
schemaläggning och tillgänglighet. Även om viss typ av behandling, t.ex. behandling av barn
under 6 månaders ålder eller behandling av vissa symtom typiska för t.ex. kvinnor, ska skötas
av viss specialiserad personal så är denna personals arbete inte begränsat till dessa symtom då
de även träffar andra typer av patienter. För det fall KRY vårdverksamhet förändras över tid,
genom t.ex. ett större antal tillgängliga medarbetare, flera olika vårdpersonalkategorier eller
vårdprocesser (såsom t.ex. specialistvård) kommer en uppdaterad behovs- och riskanalys att
genomföras för att säkerställa patientsäkerheten men också tillse att respekt för patientens
integritet ständigt iakttas.
För att säkra god kvalitet, tillgänglighet och kostnadseffektivitet är det av yttersta vikt att
personal som deltar i den faktiska vården inom ramen för KRY öppenvård och i en
patientrelation, har en god och tillräcklig kännedom om patientens medicinska historik. Alla
kliniker och relevant administrativ personal (såsom medicinska sekreterare som har relevant
utbildning för sitt uppdrag) som anlitas av KRY kan komma att träffa alla patienter som söker
vård via KRY och kan då komma att delta i vården av dessa och således behöva tillgång till
patientens journal för att kunna fullgöra sina arbetsuppgifter.

6 (31)

Datainspektionen

DI-2019-3845

Sammanfattningsvis är det KRY bedömning att det av såväl verksamhetens art och unika
särprägel finns ett stort behov av att inte begränsa behörighet för medicinsk och relevant
administrativ personal till vissa geografiskt eller demografiskt avgränsade patientgrupper i
nuläget. För övriga typer av behörigheter finns ett mer begränsat behov i enlighet med vad
som anges ovan.

Under rubriken ”risker” anges att KRY ser ett antal risker med en bred
behörighet och anger att riskerna enligt KRY:s uppfattning främst är:


Obehörig åtkomst för hälso- och sjukvårdspersonal eller relevant
administrativ personal till följd av okunskap om regler och rutiner
kring sekretess och patientsäkerhet;



Obehörig åtkomst för hälso- och sjukvårdpersonal eller relevant
administrativ personal till följd av misstag eller annars på grund av
mänsklig faktor;



Obehörig åtkomst för hälso- och sjukvårdspersonal eller relevant
administrativ personal till följd av medvetet missbruk;



Obehörig åtkomst för tredje man till följd av att hälso- och
sjukvårdspersonal eller relevant administrativ personal förlorar
utrustning eller, medvetet eller omedvetet, delar med sig av
inloggningsuppgifter till system; och



Obehörig åtkomst för tredje man till följd av dataintrång.

Under rubriken ”hantering av risker” anges att KRY bedömning är att de
risker som följer av en bred behörighetstilldelning kan begränsas väsentligt
och till en acceptabel nivå genom de organisatoriska och tekniska
säkerhetsåtgärder som vidtagits av KRY och som främst omfattar:


Rutiner för rekrytering, inklusive bakgrundskontroller, för att
minimera risken för att olämpliga individer ges åtkomst till
personuppgifter om patienter;



Rutiner för onboarding, vilken bl.a. omfattar handledning och
utbildning kring användning av system, utrustning, relevanta
författningar och rutiner kring sekretess och patientsäkerhet för att
öka medvetenheten om skyldigheter, rättigheter och ansvar;



Signering av erinran om sekretess och/eller sekretessåtaganden för
att preventivt minska risk för otillåten åtkomst och för att öka
kunskapen om sekretess och patientsäkerhet;



Användning av utrustning som tillhandahålls och kontrolleras av
KRY;

7 (31)

Datainspektionen

DI-2019-3845



Rutiner för tilldelning, ändring och borttagning av behörigheter för
att preventivt minimera risk för att behörigheter inte är adekvata
över tid;



Tekniska redskap för att preventivt minimera behovet för slagningar i
journalsystemet och därmed risken för olovlig åtkomst, t.ex. som ett
resultat av misstag eller otillräcklig kunskap. I hälso- och
sjukvårdspersonals arbete för digital vård, kommer endast aktuellt
patient vara tillgänglig. I detta system kan ej annan patient än den
som mötet berör att öppnas. För att kunna söka på andra patienter
måste aktuell personal aktivt göra en otillåten slagning;



Inhämtande av godkännande från patient innan medicinska
sekreterare gör slagningar i patientjournal; och



Tydlig information till relevant personal samt rutin för loggning och
kontroll i syfte att preventivt få anställda att avhålla sig från otillåten
åtkomst och för att reaktivt upptäcka och följa upp kring sådan
access. Samtliga journalöppningar som inte finns kopplade till en
aktiv vårdrelation/utfört patientmöte loggas och gås igenom
manuellt.

Under rubriken ”slutsatser” anges bland annat:
En bred behörighet för medicinsk och administrativ personal till patienters
journaler är därför motiverad under nuvarande förhållanden i KRY för att
kunna tillhandahålla en patientsäker vård, förutsatt att KRY driver ett
fortsatt effektivt säkerhetsarbete för att identifiera, utvärdera och hantera
risker i sin verksamhet.
Denna slutsats behöver dock omprövas regelbundet och kan komma att
ändras i takt med att KRY växer, förändrar medicinsk inriktning, utvecklar
sitt affärskoncept och under andra liknande omständigheter. En
förutsättning för att kunna begränsa behörighet för olika kliniker, är att vi
trots detta kan säkerställa tillgänglighet för patienter. En uppdelning mellan
kliniker för vilken grupp av patienter som man har, förutsätter en betydligt
större personalstyrka än den som idag finns tillgänglig för KRY, men är ett
önskvärt mål att sikta mot på sikt.
I den andra revideringen daterad 1 mars 2020 har KRY till stor del omarbetat
analysen och identifierat risker baserat på vissa slags uppgifter och
patientgrupper i form av uppgifter om personer med skyddad identitet,

8 (31)

Datainspektionen

DI-2019-3845

offentliga personer, medarbetare och personalens egna uppgifter. Vidare har
KRY i den reviderade analysen även bedömt sannolikhet och konsekvens för
de identifierade riskerna. Analysen innehåller även mer detaljerad
genomgång av behov av åtkomst för de olika personalkategorierna. Till
skillnad från de tidigare versionerna av analysen har KRY kommit fram till
att en snäv behörighet räcker för läkare, sjuksköterskor och psykologer,
utom så kallade plusläkare, pluspsykologer och läkare bakjour. Den snäva
behörigheten uppges innebära att användarna endast kan ta del av uppgifter
om patienter (såväl interna journaler som NPÖ) vid patientmöte. Vidare
anges att åtkomst tilldelas i samband med personalen schemaläggs med
patient och dras automatiskt tillbaka 4 månader efter att åtkomst tilldelats
samt att innan möte med patient har skett kan inte slagning på sådan patient
ske.
Behörighetstilldelning för åtkomst till personuppgifter
Under inspektionen framkom i huvudsak följande.
Klinisk personal, vid tidpunkten för inspektionen, läkare, sjuksköterskor och
psykologer samt administrativ personal i form av medicinska sekreterare, har
faktisk åtkomst till alla uppgifter i alla patientjournaler i ProReNata. Det
finns begränsningar i form av organisatoriska och tekniska kontroller, vilket
enligt KRY varit en viktig del i bedömningen av behörighetsstyrningen där
KRY tänkt på vilken annan säkerhet som kan erbjudas.
KRY granskar systematiskt alla journalaccesser. All åtkomst granskas och
matchas mot huruvida kliniker haft möte med patienten den dagen. I annat
fall flaggas åtkomsten och gås igenom för att se om det finns en annan rimlig
förklaring till åtkomsten. Det sker en kontroll var fjärde vecka när det gäller
aktiva konton (genom att personalschemat gås igenom). Om exempelvis en
läkare inte har ett pass inbokat de närmsta fyra veckorna så inaktiveras
läkarens konto. Om en läkare med inaktivt konto har ett pass inlagt de
närmsta fyra veckorna aktiveras kontot.
Utformningen av behörigheterna baseras på den digitala karaktären hos
tjänsten som KRY erbjuder, att vården har allmän inriktning och inte är
specialiserad, att patienterna är spridda över hela landet, att kötiden för
patienten ska vara så kort som möjlig och att personalen är organiserad i en
enda personalpool. En patient som ringer in får hjälp av en läkare en dag och
en helt annan läkare nästa dag, och läkarna kan sitta på helt olika platser i

9 (31)

Datainspektionen

DI-2019-3845

Sverige. Det kräver enligt KRY att läkarna måste kunna se varandras
journaluppgifter för att kunna ge god vård.
KRY har gjort bedömningen att all information som finns om patienterna är
relevant för vårdpersonalen, men KRY är medveten om att detta kan komma
att förändras i takt med att organisationen växer.
I behovs- och riskanalysen daterad 1 mars 2020 har KRY gjort en mer
detaljerad analys av behovet av åtkomst till uppgifter i ProReNata utifrån de
olika personalkategoriernas arbetsuppgifter och kommit fram till att en snäv
behörighet är tillräcklig för läkare, sjuksköterskor och psykologer på det sätt
som beskrivs i avsnittet ovan i redogörelsen av den reviderade behovs- och
riskanalysen.
Sammanhållen journalföring
Under inspektionen och efterföljande granskning har i huvudsak följande
kommit fram.
Behovs- och riskanalys
Vid inspektionen fanns ingen särskild behovs- och riskanalys för åtkomst till
NPÖ. KRY har inkommit med två reviderade behovs- och riskanalyser
daterade 2 maj 2019 och 1 mars 2020 som omfattar användning av nationell
patientöversikt (NPÖ) i verksamheten. Behovs- och riskanalysen daterad 2
maj 2019 innehåller i övrigt i huvudsak samma behovs- och riskanalys som
dokumentet daterat 11 mars 2019.
I behovs- och riskanalysen daterad 1 mars 2020 har KRY gjort en mer
detaljerad analys av behovet av åtkomst till uppgifter i NPÖ utifrån de olika
personalkategoriernas arbetsuppgifter.
Behörighetstilldelning avseende åtkomst till personuppgifter om patienter
KRY har uppgett att vårdgivaren ingår i system för sammanhållen
journalföring genom NPÖ som ”konsument”. Det innebär att personalen hos
KRY kan ta del av uppgifterna i NPÖ, men KRY ”producerar” (tillgängliggör)
inga egna uppgifter i NPÖ.
Vid tidpunkten för inspektionen framkom att all personal som hade åtkomst
till ProReNata också hade åtkomst till NPÖ.

1 0 (31)

Datainspektionen

DI-2019-3845

Av den reviderade behovs- och riskanalysen daterad 1 mars 2020 framgår att
all personal som har åtkomst till ProReNata som utgångspunkt inte har ett
behov av åtkomst till uppgifter i NPÖ. Sjuksköterskor och
vårdadministratörer anges som utgångspunkt ha ett behov av åtkomst till
ProReNata men inte till NPÖ.
Dokumentation av åtkomsten (loggar)
KRY har uppgett följande.
För varje slagning i ProReNata skapas ett loggmeddelande med information
om vilken personal som vid en given tidpunkt gjort en slagning. Tidpunkt
avser både datum och klockslag. Det framgår vilken patient det rör,
användarens identitet, vad användaren har vidtagit för åtgärd, exempelvis
signering, anteckning och läsning. Eftersom KRY inte är organiserade i flera
olika vårdenheter framgår endast en enhet som är densamma för all
personal.
Det finns tre olika typer av loggar i ProReNata; besöksloggar, serverloggar
och händelseloggar. Besökslogg visar när en användare besökt en journal och
när den lämnat journalen. Serverlogg visar när systemet registrerat ett
serveranrop till en journal och kan innebära att användare har läst men även
andra skäl. Händelselogg visar loggade systemhändelser som påverkar en
användare eller patient, exempelvis läst, skrivit eller signerat.
Åtkomst till NPÖ loggas av Inera och är tillgängliga för administratörer hos
KRY.
KRY har efter inspektionstillfället noterat att den specifika åtgärden
makulering av anteckning (icke signerad) inte loggas särskilt i ProReNata.
KRY har tagit upp detta med ProReNata AB vilka på KRY:s begäran har
utvecklat sådan loggning. Även makuleringar av anteckningar kommer
därför att loggas från och med den 16 maj 2019 i syfte att ge KRY än bättre
möjligheter att följa upp och säkerställa en god och säker vård.

1 1 (31)

Datainspektionen

DI-2019-3845

Motivering av beslutet
Gällande regler
Dataskyddsförordningen den primära rättskällan
Dataskyddsförordningen, ofta förkortad GDPR, infördes den 25 maj 2018 och
är den primära rättsliga regleringen vid behandling av personuppgifter. Detta
gäller även inom hälso- och sjukvården.
De grundläggande principerna för behandling av personuppgifter anges i
artikel 5 i dataskyddsförordningen. En grundläggande princip är kravet på
säkerhet enligt artikel 5.1 f, som anger att personuppgifterna ska behandlas
på ett sätt som säkerställer lämplig säkerhet för personuppgifterna,
inbegripet skydd mot obehörig eller otillåten behandling och mot förlust,
förstöring eller skada genom olyckshändelse, med användning av lämpliga
tekniska eller organisatoriska åtgärder.
Av artikel 5.2 framgår den s.k. ansvarsskyldigheten, dvs. att den
personuppgiftsansvarige ska ansvara för och kunna visa att de grundläggande
principerna i punkt 1 efterlevs.
Artikel 24 handlar om den personuppgiftsansvariges ansvar. Av artikel 24.1
framgår att den personuppgiftsansvarige ansvarar för att genomföra lämpliga
tekniska och organisatoriska åtgärder för att säkerställa och kunna visa att
behandlingen utförs i enlighet med dataskyddsförordningen. Åtgärderna ska
genomföras med beaktande av behandlingens art, omfattning, sammanhang
och ändamål samt riskerna, av varierande sannolikhetsgrad och allvar, för
fysiska personers fri-och rättigheter. Åtgärderna ska ses över och uppdateras
vid behov.
Artikel 32 reglerar säkerheten i samband med behandlingen. Enligt punkt 1
ska den personuppgiftsansvarige och personuppgiftsbiträdet med beaktande
av den senaste utvecklingen, genomförandekostnaderna och behandlingens
art, omfattning, sammanhang och ändamål samt riskerna, av varierande
sannolikhetsgrad och allvar, för fysiska personers rättigheter och friheter
vidta lämpliga tekniska och organisatoriska åtgärder för att säkerställa en
säkerhetsnivå som är lämplig i förhållande till risken (…). Enligt punkt 2 ska
vid bedömningen av lämplig säkerhetsnivå särskild hänsyn tas till de risker
som behandlingen medför, i synnerhet från oavsiktlig eller olaglig förstöring,

1 2 (31)

Datainspektionen

DI-2019-3845

förlust eller ändring eller till obehörigt röjande av eller obehörig åtkomst till
de personuppgifter som överförts, lagrats eller på annat sätt behandlats.
I skäl 75 anges att vid bedömningen av risken för fysiska personers
rättigheter och friheter ska olika faktorer beaktas. Bland annat nämns
personuppgifter som omfattas av tystnadsplikt, uppgifter om hälsa eller
sexualliv, om det sker behandling av personuppgifter rörande sårbara fysiska
personer, framförallt barn, eller om behandlingen inbegriper ett stort antal
personuppgifter och gäller ett stort antal registrerade.
Vidare följer av skäl 76 att hur sannolik och allvarlig risken för den
registrerades rättigheter och friheter är bör fastställas utifrån behandlingens
art, omfattning, sammanhang och ändamål. Risken bör utvärderas på
grundval av en objektiv bedömning, genom vilken det fastställs huruvida
uppgiftsbehandlingen inbegriper en risk eller en hög risk.
Även skälen 39 och 83 innehåller skrivningar som ger vägledning om den
närmare innebörden av dataskyddsförordningens krav på säkerhet vid
behandling av personuppgifter.
Dataskyddsförordningen och förhållandet till kompletterande nationella
bestämmelser
Enligt artikel 5.1 a i dataskyddsförordningen ska personuppgifterna
behandlas på ett lagligt sätt. För att behandlingen ska anses vara laglig krävs
rättslig grund genom att åtminstone ett av villkoren i artikel 6.1 är uppfyllda.
Tillhandahållande av hälso- och sjukvård är en sådan uppgift av allmänt
intresse som avses i artikel 6.1 e.
Inom hälso- och sjukvården kan även de rättsliga grunderna rättslig
förpliktelse i artikel 6.1 c och myndighetsutövning enligt artikel 6.1 e
aktualiseras.
När det är frågan om de rättsliga grunderna rättslig förpliktelse, allmänt
intresse respektive myndighetsutövning får medlemsstaterna, enligt artikel
6.2, behålla eller införa mer specifika bestämmelser för att anpassa
tillämpningen av bestämmelserna i förordningen till nationella förhållanden.
Nationell rätt kan närmare fastställa specifika krav för uppgiftsbehandlingen
och andra åtgärder för att säkerställa en laglig och rättvis behandling. Men
det finns inte bara en möjlighet att införa nationella regler utan också en

1 3 (31)

Datainspektionen

DI-2019-3845

skyldighet; artikel 6.3 anger att den grund för behandlingen som avses i
punkt 1 c och e ska fastställas i enlighet med unionsrätten eller
medlemsstaternas nationella rätt. Den rättsliga grunden kan även innehålla
särskilda bestämmelser för att anpassa tillämpningen av bestämmelserna i
dataskyddsförordningen. Unionsrätten eller medlemsstaternas nationella
rätt ska uppfylla ett mål av allmänt intresse och vara proportionell mot det
legitima mål som eftersträvas.
Av artikel 9 framgår att behandling av särskilda kategorier av
personuppgifter (s.k. känsliga personuppgifter) är förbjuden. Känsliga
personuppgifter är bland annat uppgifter om hälsa. I artikel 9.2 anges
undantagen då känsliga personuppgifter ändå får behandlas.
Artikel 9.2 h anger att behandling av känsliga personuppgifter får ske om
behandlingen är nödvändig av skäl som hör samman med bland annat
tillhandahållande av hälso- och sjukvård på grundval av unionsrätten eller
medlemsstaternas nationella rätt eller enligt avtal med yrkesverksamma på
hälsoområdet och under förutsättning att de villkor och skyddsåtgärder som
avses i punkt 3 är uppfyllda. Artikel 9.3 ställer krav på reglerad tystnadsplikt.
Det innebär att såväl de rättsliga grunderna allmänt intresse,
myndighetsutövning och rättslig förpliktelse som behandling av känsliga
personuppgifter med stöd av undantaget i artikel 9.2 h behöver
kompletterande regler.
Kompletterande nationella bestämmelser
För svenskt vidkommande är såväl grunden för behandlingen som de
särskilda villkoren för att behandla personuppgifter inom hälso- och
sjukvården reglerade i patientdatalagen (2008:355), och
patientdataförordningen (2008:360). I 1 kap. 4 § patientdatalagen anges att
lagen kompletterar dataskyddsförordningen.
Patientdatalagens syfte är att informationshanteringen inom hälso- och
sjukvården ska vara organiserad så att den tillgodoser patientsäkerhet och
god kvalitet samt främjar kostnadseffektivitet. Dess syfte är även att
personuppgifter ska utformas och i övrigt behandlas så att patienters och
övriga registrerades integritet respekteras. Dessutom ska dokumenterade
personuppgifter hanteras och förvaras så att obehöriga inte får tillgång till
dem (1 kap. 2 § patientdatalagen).

1 4 (31)

Datainspektionen

DI-2019-3845

De kompletterande bestämmelserna i patientdatalagen syftar till att
omhänderta både integritetsskydd och patientsäkerhet. Lagstiftaren har
således genom regleringen gjort en avvägning när det gäller hur
informationen ska behandlas för att uppfylla såväl kraven på patientsäkerhet
som rätten till personlig integritet vid behandlingen av personuppgifter.
Socialstyrelsen har med stöd av patientdataförordningen utfärdat föreskrifter
och allmänna råd om journalföring och behandling av personuppgifter i
hälso- och sjukvården (HSLF-FS 2016:40). Föreskrifterna utgör sådana
kompletterande regler, som ska tillämpas vid vårdgivares behandling av
personuppgifter inom hälso- och sjukvården.
Nationella bestämmelser som kompletterar dataskyddsförordningens krav på
säkerhet återfinns i 4 och 6 kap. patientdatalagen samt 3 och 4 kap. HSLF-FS
2016:40.
Krav på att göra behovs- och riskanalys
Vårdgivaren ska enligt 4 kap. 2 § HSLF-FS 2016:40 göra en behovs-och
riskanalys, innan tilldelning av behörigheter i systemet sker.
Att det krävs såväl analys av behoven som riskerna framgår av förarbetena
till patientdatalagen, prop. 2007/08:126 s. 148-149, enligt följande.
Behörighet för personalens elektroniska åtkomst till uppgifter om patienter ska begränsas till
vad befattningshavaren behöver för att kunna utföra sina arbetsuppgifter inom hälso- och
sjukvården. Däri ligger bl.a. att behörigheter ska följas upp och förändras eller inskränkas efter
hand som ändringar i den enskilde befattningshavarens arbetsuppgifter ger anledning till det.
Bestämmelsen motsvarar i princip 8 § vårdregisterlagen. Syftet med bestämmelsen är att
inpränta skyldigheten för den ansvariga vårdgivaren att göra aktiva och individuella
behörighetstilldelningar utifrån analyser av vilken närmare information olika
personalkategorier och olika slags verksamheter behöver. Men det behövs inte bara
behovsanalyser. Även riskanalyser måste göras där man tar hänsyn till olika slags risker som
kan vara förknippade med en alltför vid tillgänglighet avseende vissa slags uppgifter.
Skyddade personuppgifter som är sekretessmarkerade, uppgifter om allmänt kända personer,
uppgifter från vissa mottagningar eller medicinska specialiteter är exempel på kategorier som
kan kräva särskilda riskbedömningar.
Generellt sett kan sägas att ju mer omfattande ett informationssystem är, desto större mängd
olika behörighetsnivåer måste det finnas. Avgörande för beslut om behörighet för t.ex. olika
kategorier av hälso- och sjukvårdspersonal till elektronisk åtkomst till uppgifter i
patientjournaler bör vara att behörigheten ska begränsas till vad befattningshavaren behöver

1 5 (31)

Datainspektionen

DI-2019-3845

för ändamålet en god och säker patientvård. En mer vidsträckt eller grovmaskig
behörighetstilldelning bör – även om den skulle ha poänger utifrån effektivitetssynpunkt anses som en obefogad spridning av journaluppgifter inom en verksamhet och bör som sådan
inte accepteras.
Vidare bör uppgifter lagras i olika skikt så att mer känsliga uppgifter kräver aktiva val eller
annars inte är lika enkelt åtkomliga för personalen som mindre känsliga uppgifter. När det
gäller personal som arbetar med verksamhetsuppföljning, statistikframställning, central
ekonomiadministration och liknande verksamhet som inte är individorienterad torde det för
flertalet befattningshavare räcka med tillgång till uppgifter som endast indirekt kan härledas
till enskilda patienter. Elektronisk åtkomst till kodnycklar, personnummer och andra
uppgifter som direkt pekar ut enskilda patienter bör på detta område kunna vara starkt
begränsad till enstaka personer.

Inre sekretess
Bestämmelserna i 4 kap. patientdatalagen rör den inre sekretessen, dvs.
reglerar hur integritetsskyddet ska hanteras inom en vårdgivares verksamhet
och särskilt medarbetares möjligheter att bereda sig tillgång till
personuppgifter som finns elektroniskt tillgängliga i en vårdgivares
organisation.
Det framgår av 4 kap. 2 § patientdatalagen att vårdgivaren ska bestämma
villkor för tilldelning av behörighet för åtkomst till sådana uppgifter om
patienter som förs helt eller delvis automatiserat. Sådan behörighet ska
begränsas till vad som behövs för att den enskilde ska kunna fullgöra sina
arbetsuppgifter inom hälso- och sjukvården.
Enligt 4 kap. 2 § HSLF-FS 2016:40 ska vårdgivaren ansvara för att varje
användare tilldelas en individuell behörighet för åtkomst till
personuppgifter. Vårdgivarens beslut om tilldelning av behörighet ska
föregås av en behovs- 0ch riskanalys.
Sammanhållen journalföring
Bestämmelserna i 6 kap. patientdatalagen rör sammanhållen journalföring,
vilket innebär att en vårdgivare – under de villkor som anges i 2 § i samma
kapitel – får ha direktåtkomst till personuppgifter som behandlas av andra
vårdgivare för ändamål som rör vårddokumentation. Tillgången till
information sker genom att en vårdgivare gör de uppgifter om en patient
som vårdgivaren registrerar om patienten tillgängliga för andra vårdgivare
som deltar i den sammanhållna journalföringen (se prop. 2007/08:126 s. 247).

1 6 (31)

Datainspektionen

DI-2019-3845

Av 6 kap. 7 § patientdatalagen följer att bestämmelserna i 4 kap. 2 § även
gäller för behörighetstilldelning vid sammanhållen journalföring. Kravet på
att vårdgivaren ska utföra en behovs- och riskanalys innan tilldelning av
behörigheter i systemet sker, gäller även i system för sammanhållen
journalföring.
Dokumentation av åtkomst (loggar)
Av 4 kap. 3 § patientdatalagen framgår att en vårdgivare ska se till att
åtkomst till sådana uppgifter om patienter som förs helt eller delvis
automatiserat dokumenteras och systematiskt kontrolleras.
Enligt 4 kap. 9 § HSLF-FS 2016:40 ska vårdgivaren ansvara för att
1. det av dokumentationen av åtkomsten (loggar) framgår vilka
åtgärder som har vidtagits med uppgifter om en patient,
2. det av loggarna framgår vid vilken vårdenhet eller vårdprocess
åtgärderna vidtagits,
3. det av loggarna framgår vid vilken tidpunkt åtgärderna vidtagits,
4. användarens och patientens identitet framgår av loggarna.
Datainspektionens bedömning
Personuppgiftsansvariges ansvar för säkerheten
Som tidigare beskrivits ställs det i artikel 24.1 i dataskyddsförordningen ett
generellt krav på den personuppgiftsansvarige att vidta lämpliga tekniska
och organisatoriska åtgärder. Kravet avser dels att säkerställa att
behandlingen av personuppgifterna utförs i enlighet med
dataskyddsförordningen, dels att den personuppgiftsansvarige ska kunna
visa att behandlingen av personuppgifterna utförs i enlighet med
dataskyddsförordningen.
Säkerheten i samband med behandlingen regleras mer specifikt i artiklarna
5.1 f och 32 i dataskyddsförordningen.
I artikel 32.1 anges det att de lämpliga åtgärderna ska vara såväl tekniska som
organisatoriska och de ska säkerställa en säkerhetsnivå som är lämplig i
förhållande till de risker för fysiska personers rättigheter och friheter som
behandlingen medför. Det krävs därför att man identifierar de möjliga
riskerna för de registrerades rättigheter och friheter och bedömer
sannolikheten för att riskerna inträffar och allvarligheten om de inträffar.

1 7 (31)

Datainspektionen

DI-2019-3845

Vad som är lämpligt varierar inte bara i förhållande till riskerna utan även
utifrån behandlingens art, omfattning, sammanhang och ändamål. Det har
således betydelse vad det är för personuppgifter som behandlas, hur många
uppgifter det är frågan om, hur många som behandlar uppgifterna osv.
Hälso- och sjukvården har stort behov av information i sin verksamhet. Det
är därför naturligt att digitaliseringens möjligheter tillvaratas så mycket som
möjligt inom vården. Sedan patientdatalagen skrevs har en mycket
omfattande digitalisering skett inom vården. Såväl uppgiftssamlingarna
storlek som hur många som delar information med varandra har ökat
väsentligt. Denna ökning innebär samtidigt att kraven ökar på den
personuppgiftsansvarige, eftersom bedömningen vad som är en lämplig
säkerhet påverkas av behandlingens omfattning.
Det är dessutom frågan om känsliga personuppgifter och uppgifterna rör
personer som befinner sig i en beroendesituation då de är i behov av vård.
Det är också ofta fråga om många personuppgifter om var och en och
uppgifterna kan över tid komma att behandlas av väldigt många personer.
Detta sammantaget ställer stora krav på den personuppgiftsansvarige.
Uppgifterna som behandlas måste skyddas såväl mot aktörer utanför
verksamheten som mot obefogad åtkomst inifrån verksamheten. Det kan
noteras att det i artikel 32.2 anges att den personuppgiftsansvarige, vid
bedömning av lämplig säkerhetsnivå, i synnerhet ska beakta riskerna för
oavsiktlig eller olaglig förstöring, förlust eller för obehörigt röjande eller
obehörig åtkomst. För att kunna veta vad som är en obehörig åtkomst måste
den personuppgiftsansvarige ha klart för sig vad som är en behörig åtkomst.
Behovs- och riskanalys
I Socialstyrelsens föreskrifter som kompletterar patientdatalagen finns det
angivet i 4 kap. 2 § HSLF-FS 2016:40, att vårdgivaren ska göra en behovs-och
riskanalys innan tilldelning av behörigheter i systemet sker. Det innebär att
nationell rätt föreskriver krav på en lämplig organisatorisk åtgärd som ska
vidtas innan tilldelning av behörigheter till journalsystem sker.
En behovs- och riskanalys ska dels innehålla en analys av behoven, dels en
analys av de risker utifrån ett integritetsperspektiv som kan vara förknippade
med en alltför vid tilldelning av behörighet till åtkomst av personuppgifter
om patienter. Såväl behoven som riskerna måste bedömas utifrån de

1 8 (31)

Datainspektionen

DI-2019-3845

uppgifter som behöver behandlas i verksamheten, vilka processer det är
frågan om och vilka risker för den enskildes integritet som föreligger.
Bedömningarna av riskerna behöver ske utifrån organisationsnivå, där
exempelvis en viss verksamhetsdel eller arbetsuppgift kan vara mer
integritetskänslig än en annan, men också utifrån individnivå, om det är
frågan om exempelvis skyddade personuppgifter, allmänt kända personer
eller på annat sätt särskilt utsatta personer. Även storleken på systemet
påverkar riskbedömningen. Av förarbetena till patientdatalagen framgår att
ju mer omfattande ett informationssystem är, desto större mängd olika
behörighetsnivåer måste det finnas (prop. 2007/08:126 s. 149).
Det är således frågan om en strategisk analys på strategisk nivå, som ska ge
en behörighetsstruktur som är anpassad till verksamheten och denna ska
hållas uppdaterad.
Regleringen ställer sammanfattningsvis krav på att riskanalysen identifierar


olika kategorier av uppgifter,



kategorier av registrerade (exempelvis sårbara fysiska personer och
barn), eller



omfattningen (exempelvis antalet personuppgifter och registrerade)



negativa konsekvenser för registrerade (exempelvis skador,
betydande social eller ekonomisk nackdel, berövande av rättigheter
och friheter),

och hur de påverkar risken för fysiska personers rättigheter och friheter vid
behandling av personuppgifter. Det gäller såväl inom den inre sekretessen
som vid sammanhållen journalföring.
Riskanalysen ska även innefatta särskilda riskbedömningar exempelvis
utifrån om det förekommer skyddade personuppgifter som är
sekretessmarkerade, uppgifter om allmänt kända personer, uppgifter från
vissa mottagningar eller medicinska specialiteter (prop. 2007/08:126 s. 148149).
Riskanalysen ska också omfatta en bedömning av hur sannolik och allvarlig
risken för de registrerades rättigheter och friheter är med utgångspunkt i
behandlingens art, omfattning, sammanhang och ändamål (skäl 76).

1 9 (31)

Datainspektionen

DI-2019-3845

Det är således genom behovs- och riskanalysen som den
personuppgiftsansvarige tar reda på vem som behöver åtkomst, vilka
uppgifter åtkomsten ska omfatta, vid vilka tidpunkter och i vilka
sammanhang åtkomsten behövs, och samtidigt analyserar vilka risker för den
enskildes fri- och rättigheter som behandlingen kan leda till. Resultatet ska
sedan leda till de tekniska och organisatoriska åtgärder som behövs för att
säkerställa att det inte sker någon annan åtkomst än den som behovs- och
riskanalysen visar är befogad ska kunna ske.
När en behovs- och riskanalys saknas inför tilldelning av behörighet i
systemet, saknas grunden för att den personuppgiftsansvarige på ett lagligt
sätt ska kunna tilldela sina användare en korrekt behörighet. Den
personuppgiftsansvarige är ansvarig för, och ska ha kontroll över, den
personuppgiftsbehandling som sker inom ramen för verksamheten. Att
tilldela användare en vid åtkomst till journalsystem, utan att denna grundas
på en utförd behovs- och riskanalys, innebär att den personuppgiftsansvarige
inte har tillräcklig kontroll över den personuppgiftsbehandling som sker i
journalsystemet och heller inte kan visa att denne har den kontroll som
krävs.
När Datainspektionen under inspektionen efterfrågade en dokumenterad
behovs- och riskanalys inkom KRY med ett dokument daterat 11 mars 2019
med rubriken ”Behörighetstilldelning Behovs- och riskanalys”. KRY har
därefter den 10 maj 2019 inkommit KRY med en reviderad behovs- och
riskanalys daterad 2 maj 2019 där även sammanhållen journalföring ingår
men som i övrigt i huvudsak innehåller samma behovs- och riskanalys som
dokumentet daterat 11 mars 2019. Den 20 mars 2020 inkom KRY med en ny
reviderad version daterad 1 mars 2020 som innehåller en till stor del
omarbetad analys.
KRY har i behovs- och riskanalysen från den 11 mars 2019 gjort en analys
avseende den inre sekretessen där behovet av åtkomst till personuppgifter i
journalsystemet har vägts mot risker som KRY anser följa av
åtkomstbehörigheten. Det framgår att syftet är att baserat på analysen landa
i en modell för behörighetstilldelning i verksamheten. I analysen har KRY
identifierat och beskrivit behov av åtkomst utifrån hur KRY bedriver sin
verksamhet. Vidare har KRY identifierat och beskrivit behov utifrån olika
personalkategoriers arbetsuppgifter. KRY har kommit till en slutsats efter att

2 0 (31)

Datainspektionen

DI-2019-3845

ha vägt behovet mot de av KRY identifierade riskerna och vidtagna åtgärder
för att minska riskerna.
Datainspektionen kan konstatera att KRY har genomfört en behovs- och
riskanalys som identifierar och analyserar behov och risker. Analysen är
genomförd på strategisk nivå och ska utgöra en grund för verksamhetens
behörighetstilldelning. Behoven och delvis också riskerna är analyserade
utifrån de faktiska förutsättningarna i verksamheten. KRY har baserat på den
analys som har genomförts identifierat tekniska och organisatoriska åtgärder
för att minska risken för obehörig åtkomst.
KRY har däremot i sin inledande analys inte beaktat hur negativa
konsekvenser för registrerade, olika kategorier av uppgifter, kategorier av
registrerade, eller omfattningen av antalet personuppgifter och registrerade,
påverkar risken för fysiska personers rättigheter och friheter vid KRY:s
behandling av personuppgifter i ProReNata och Nationell patientöversikt.
Det saknas också särskilda riskbedömningar utifrån om det förekommer t.ex.
skyddade personuppgifter som är sekretessmarkerade, uppgifter om allmänt
kända personer, uppgifter från vissa mottagningar eller medicinska
specialiteter eller andra faktorer som kräver särskilda skyddsåtgärder. Det
saknas även bedömning av hur sannolik och allvarlig risken för de
registrerades rättigheter och friheter bedöms vara.
KRY har således vidtagit åtgärder som sannolikt minskar risken för fysiska
personers rättigheter och friheter. Behoven är emellertid för generellt
analyserade och riskerna för de registrerades rättigheter och friheter är inte i
tillräcklig mån identifierade och bedömda. Bland annat saknas en djupare
analys av riskerna för den enskildes integritet utifrån såväl olika kategorier av
uppgifter som olika kategorier av registrerade.
Datainspektionen konstaterar sammanfattningsvis att KRY vid
inspektionstillfället genomfört en behovs- och riskanalys på strategisk nivå,
men att den inte uppfyllt de krav dataskyddsbestämmelserna ställer på en
sådan analys eftersom KRY inte har beaktat riskerna, av varierande
sannolikhetsgrad och allvar, för fysiska personers rättigheter och friheter och
inte beaktat olika slags risker för den enskildes integritet som kan vara
förknippade med en alltför vid tillgänglighet avseende vissa slags uppgifter.
Datainspektionen konstaterar att KRY därigenom vid inspektionstillfället
inte har genomfört en behovs- och riskanalys som uppfyller kraven som

2 1 (31)

Datainspektionen

DI-2019-3845

ställs i
4 kap. 2 § HSLF-FS 2016:40, vare sig inom ramen för den inre sekretessen
eller inom ramen för den sammanhållna journalföringen, enligt 4 respektive
6 kap. patientdatalagen. Detta innebär att KRY inte har vidtagit lämpliga
organisatoriska åtgärder i enlighet med artikel 5.1 f och artikel 31.1 och 31.2 för
att kunna säkerställa och, i enlighet med artikel 5.2, kunna visa att
behandlingen av personuppgifterna har en säkerhet som är lämplig i
förhållande till riskerna.
KRY har kompletterat med en behovs- och riskanalys daterad den 1 mars
2020. I den nya behovs- och riskanalysen har KRY till stor del omarbetat
analysen och identifierat risker baserat på vissa slags uppgifter och
patientgrupper i form av uppgifter om personer med skyddad identitet,
offentliga personer, medarbetare och personalens egna uppgifter. Vidare har
KRY i den reviderade analysen även bedömt sannolikhet och konsekvens för
de identifierade riskerna. Analysen innehåller även mer detaljerad
genomgång av behov av åtkomst för de olika personalkategorierna.
Till skillnad från de tidigare versionerna av analysen har KRY kommit fram
till att en snäv behörighet räcker för läkare, sjuksköterskor och psykologer,
utom så kallade plusläkare, pluspsykologer och läkare bakjour. Den snäva
behörigheten uppges innebära att användarna endast kan ta del av uppgifter
om patienter (såväl interna journaler som NPÖ) vid patientmöte. Vidare
anges att åtkomst tilldelas i samband med personalen schemaläggs med
patient och dras automatiskt tillbaka 4 månader efter att åtkomst tilldelats
samt att innan möte med patient har skett kan inte slagning på sådan patient
ske.
Datainspektionen kan konstatera att den nya behovs- och riskanalysen
innehåller en fördjupad behovsanalys där såväl organisation, olika
yrkeskategorier och olika arbetsuppgifter har beaktats. Beträffande
riskbedömningen så är även den fördjupad och beaktar i vart fall olika
kategorier av registrerade. Det ingår också en bedömning av hur sannolik
eller allvarlig risken för de registrerades rättigheter och friheter är. KRY har
utifrån de nya rollerna skapat mer begränsade åtkomstmöjligheter.
KRY har utifrån sin särskilda verksamhet inte en så komplex organisation att
det krävs ytterligare bedömningar avseende behoven. Vad avser riskerna så
är de fortfarande inte analyserade utifrån kategorier av uppgifter. Uppgifter

2 2 (31)

Datainspektionen

DI-2019-3845

som kan uppfattas som mer integritetskänsliga är exempelvis uppgifter som
rör sexualliv, missbruk, psykisk ohälsa eller hot eller våld särskilt om det är i
nära relationer. Även analysen utifrån kategorier av registrerade kan
fördjupas genom att de kategorier som faktiskt behandlas i verksamheten
genomgås. Att verksamheten har en homogen struktur innebär att det blir
ännu viktigare att analysera dessa risker och bedöma om och hur de kan
åtgärdas eftersom en så stor andel av personalen behöver tilldelas samma typ
av åtkomst.
Behörighetstilldelning för åtkomst till personuppgifter om patienter
Som har redovisats ovan kan en vårdgivare ha ett berättigat intresse av att ha
en omfattande behandling av uppgifter om enskildas hälsa. Oaktat detta ska
åtkomstmöjligheter till personuppgifter om patienter vara begränsade till
vad som behövs för att den enskilde ska kunna fullgöra sina arbetsuppgifter.
När det gäller tilldelning av behörighet för elektronisk åtkomst enligt 4 kap.
2 § och 6 kap. 7 § patientdatalagen framgår det av förarbetena, prop.
2007/08:126 s. 148-149, bl.a. att det ska finnas olika behörighetskategorier i
journalsystemet och att behörigheterna ska begränsas till vad användaren
behöver för att ge patienten en god och säker vård. Det framgår även att ”en
mer vidsträckt eller grovmaskig behörighetstilldelning bör anses som en
obefogad spridning av journaluppgifter inom en verksamhet och bör som
sådan inte accepteras.”
Inom hälso- och sjukvården är det den som behöver uppgifterna i sitt arbete
som kan vara behörig att få åtkomst till dem. Det gäller såväl inom en
vårdgivare som mellan vårdgivare. Det är, som redan nämnts, genom
behovs- och riskanalysen som den personuppgiftsansvarige tar reda på vem
som behöver åtkomst, vilka uppgifter åtkomsten ska omfatta, vid vilka
tidpunkter och i vilka sammanhang åtkomsten behövs, och samtidigt
analyserar vilka risker för den enskildes fri- och rättigheter som
behandlingen kan leda till. Resultatet ska sedan leda till de tekniska och
organisatoriska åtgärder som behövs för att säkerställa att ingen tilldelning
av behörighet ger vidare åtkomstmöjligheter än den som behovs- och
riskanalysen visar är befogad. En viktig organisatorisk åtgärd är att ge
anvisning till de som har befogenhet att tilldela behörigheter om hur detta
ska gå till och vad som ska beaktas så att det, med behovs- och riskanalysen
som grund, blir en korrekt behörighetstilldelning i varje enskilt fall.

2 3 (31)

Datainspektionen

DI-2019-3845

Det framgår att KRY vid tidpunkten för inspektionen inte hade begränsat
hälso- och sjukvårdspersonals och medicinska sekreterares
åtkomstmöjligheter till uppgifter om patienter vare sig inom ramen för den
inre sekretessen i journalsystemet ProReNata, eller inom ramen för
sammanhållen journalföring i journalsystemet NPÖ. KRY hade däremot
infört åtgärder för att undvika obehörig åtkomst bland annat i form av
loggning och manuell genomgång av samtliga journalöppningar som inte var
kopplade till en aktiv vårdrelation eller utfört patientmöte samt inaktivering
av konton var fjärde vecka för läkare utan pass inbokade de närmaste fyra
veckorna.
Eftersom den behov- och riskanalys som KRY hade genomfört vid
tidpunkten för inspektionen inte i tillräcklig utsträckning tog hänsyn till
riskerna för fysiska personers rättigheter och friheter eller de olika slags
risker som kan vara förknippade med en alltför vid tillgänglighet avseende
vissa slags uppgifter har KRY inte visat att läsbehörigheterna har begränsats
på så sätt som dataskyddsförordningen och patientdatalagen kräver.
Detta har i sin tur inneburit att det funnits en risk för obehörig åtkomst och
obefogad spridning av personuppgifter dels inom ramen för den inre
sekretessen, dels inom ramen för den sammanhållna journalföringen. KRY
har genom senare vidtagna åtgärder minskat den risken genom förbättrade
analyser och därefter vidtagna åtgärder.
Mot bakgrund av ovanstående kan Datainspektionen konstatera att KRY vid
inspektionstillfället har behandlat personuppgifter i strid med artikel 5.1 f
och artikel 32.1 0ch 32.2 i dataskyddsförordningen genom att KRY, i enlighet
med artikel 5.2 och 24.1, inte har kunnat visa att KRY begränsat användarnas
behörigheter för åtkomst till journalsystemet ProReNata och Nationell
patientöversikt till vad som enbart behövs för att användaren ska kunna
fullgöra sina arbetsuppgifter inom hälso- och sjukvården enligt 4 kap. 2 § och
6 kap. 7 § patientdatalagen och 4 kap. 2 § HSLF-FS 2016:40.
I behovs- och riskanalysen daterad 1 mars 2020 framgår att KRY har infört
begränsningar av åtkomst till personuppgifter om patienter. Till skillnad från
de tidigare versionerna av analysen har KRY kommit fram till att en snäv
behörighet räcker för läkare, sjuksköterskor och psykologer, utom så kallade
plusläkare, pluspsykologer och läkare bakjour. Den snäva behörigheten
uppges innebära att användarna endast kan ta del av uppgifter om patienter

2 4 (31)

Datainspektionen

DI-2019-3845

(såväl interna journaler som NPÖ) vid patientmöte. Vidare anges att åtkomst
tilldelas i samband med personalen schemaläggs med patient och dras
automatiskt tillbaka 4 månader efter att åtkomst tilldelats samt att innan
möte med patient har skett kan inte slagning på sådan patient ske.
KRY har således förbättrat begränsningen av åtkomst sedan inspektionen.
Enligt vad som framgår i avsnittet ovan avseende den nya behovs- och
riskanalysen krävs dock fortfarande vissa kompletteringar för att analysen
ska vara heltäckande och kunna visa att åtkomsten har begränsats i enlighet
med kraven i dataskyddsförordningen och patientdatalagen. Utifrån
resultatet av dessa kompletteringar måste sedan KRY bedöma sin modell för
behörighetstilldelning.
Dokumentation av åtkomsten (loggar)
Datainspektionen kan konstatera att det av loggarna i ProReNata och NPÖ
framgår uppgifter om vilken personal som vid en given tidpunkt gjort en
slagning. Tidpunkt avser både datum och klockslag. Det framgår vilken
patient det rör, användarens identitet, vad användaren har vidtagit för
åtgärd, exempelvis signering, anteckning och läsning. Eftersom KRY inte är
organiserade i flera olika vårdenheter framgår endast en enhet som är
densamma för all personal.
KRY har efter inspektionstillfället noterat att den specifika åtgärden
makulering av anteckning (icke signerad) inte loggas särskilt i ProReNata
men att KRY har uppgett att sådan loggning har införts från och med den 16
maj 2019. Datainspektionen konstaterar att dokumentationen av åtkomsten
(loggarna) i ProReNata och NPÖ numera är i överensstämmelse med de krav
som framgår av 4 kap. 9 § HSLF-FS 2016:40.

Val av ingripande
Rättslig reglering
Om det skett en överträdelse av dataskyddsförordningen har
Datainspektionen ett antal korrigerande befogenheter att tillgå enligt artikel
58.2 a-j i dataskyddsförordningen. Tillsynsmyndigheten kan bland annat
förelägga den personuppgiftsansvarige att se till att behandlingen sker i
enlighet med förordningen och om så krävs på ett specifikt sätt och inom en
specifik period.

2 5 (31)

Datainspektionen

DI-2019-3845

Av artikel 58.2 i dataskyddsförordningen följer att Datainspektionen i
enlighet med artikel 83 ska påföra sanktionsavgifter utöver eller i stället för
andra korrigerande åtgärder som avses i artikel 58.2, beroende på
omständigheterna i varje enskilt fall. Den övergripande utgångspunkten för
påförande av sanktionsavgift är att det i det enskilda fallet bedöms vara
effektivt, proportionellt och avskräckande (jfr artikel 83.1).
I artikel 83.2 anges de faktorer som ska beaktas för att bestämma om en
administrativ sanktionsavgift ska påföras, men också vad som ska påverka
sanktionsavgiftens storlek. Av central betydelse för bedömningen av
överträdelsens allvar är dess karaktär, svårighetsgrad och varaktighet. Om
det är fråga om en mindre överträdelse får tillsynsmyndigheten, enligt skäl
148 i dataskyddsförordningen, utfärda en reprimand i stället för att påföra en
sanktionsavgift.
Bedömning av om sanktionsavgift ska påföras
Hälso- och sjukvården har stort behov av information i sin verksamhet. Det
är därför naturligt att digitaliseringens möjligheter tillvaratas så mycket som
möjligt inom vården. Sedan patientdatalagen skrevs har en mycket
omfattande digitalisering skett inom vården. Såväl uppgiftssamlingarna
storlek som hur många som delar information med varandra har ökat
väsentligt. Denna ökning innebär samtidigt att kraven ökar på den
personuppgiftsansvarige, eftersom bedömningen vad som är en lämplig
säkerhet påverkas av behandlingens omfattning.
I detta sammanhang innebär det ett ännu större ansvar för den
personuppgiftsansvarige att skydda uppgifterna från obehörig åtkomst,
bland annat genom att ha en behörighetstilldelning som är än mer
finfördelad. Det är därför väsentligt att det sker en reell analys av behoven
utifrån olika verksamheter och olika befattningshavare. Lika viktigt är det att
det sker en faktisk analys av de risker som utifrån ett integritetsperspektiv
kan uppstå vid en alltför vid tilldelning av behörighet till åtkomst. Utifrån
denna analys ska sedan den enskilde befattningshavaren åtkomst begränsas.
Denna behörighet ska sedan följas upp och förändras eller inskränkas efter
hand som ändringar i den enskilde befattningshavarens arbetsuppgifter ger
anledning till det.
Datainspektionen har konstaterat att KRY vid Datainspektionens inspektion
genomfört en behovs- och riskanalys på strategisk nivå, men att analysen

2 6 (31)

Datainspektionen

DI-2019-3845

inte fullt ut beaktat riskerna, av varierande sannolikhetsgrad och allvar, för
fysiska personers rättigheter och friheter och att KRY inte har beaktat olika
slags risker för den enskildes integritet som kan vara förknippade med en
alltför vid tillgänglighet avseende vissa slags uppgifter. KRY har därefter i
mars 2020 utfört en ny behovs- och riskanalys. Den nya behovs- och
riskanalysen går djupare än den tidigare och beaktar såväl organisation som
olika yrkeskategorier och arbetsuppgifter. Riskbedömningen är även den
fördjupad och innehåller nu även en bedömning av sannolikhet och
allvarlighet av risker för registrerades grundläggande fri- och rättigheter.
Även om behovsanalysen numera kan anses godtagbar saknas det dock
fortfarande delar som avser riskbedömningen. Vad som närmare behöver
åtgärdas beskriver Datainspektionen nedan under rubriken föreläggande.
Datainspektionens tillsyn har således visat att KRY inte har uppfyllt kravet på
att vidta lämpliga säkerhetsåtgärder för att ge skydd till personuppgifterna i
journalsystemen genom att inte ha helt levt upp till de krav som följer av
patientdatalagen och Socialstyrelsens föreskrifter om att genomföra behovsoch riskanalys, innan tilldelning av behörigheter i systemet sker. Därigenom
har KRY inte heller kunnat visa att KRY har begränsat behörigheten för
åtkomst till enbart vad som behövs för att den enskilde ska kunna fullgöra
sina arbetsuppgifter inom hälso- och sjukvården. Det innebär att KRY inte
heller har uppfyllt kraven i artikel 5.1 f och artikel 32.1 och 32.2 i
dataskyddsförordningen. Den bristande regelefterlevnaden omfattar såväl
den inre sekretessen enligt 4 kap. patientdatalagen som den sammanhållna
journalföringen enligt 6 kap. patientdatalagen.
Datainspektionen kan konstatera att överträdelserna som utgångspunkt är
allvarliga då det gäller bestämmelser som är grundläggande för att se till att
behandlingen av personuppgifter omfattas av tillräckliga säkerhetsåtgärder
till skydd för registrerades grundläggande fri-och rättigheter. Även
uppgifternas karaktär, antal berörda registrerade, som i detta fall uppgår till
omkring
450 000 patienter, som antalet anställda och tillgången för en stor del av de
anställda till dessa patienters uppgifter talar i försvårande riktning.
Vid bestämmande av överträdelsernas allvar kan också konstateras att
överträdelserna även omfattar de grundläggande principerna i artikel 5 i
dataskyddsförordningen, som tillhör de kategorier av allvarligare

2 7 (31)

Datainspektionen

DI-2019-3845

överträdelser som kan ge en högre sanktionsavgift enligt artikel 83.5 i
dataskyddsförordningen.
Det är således typiskt sett inte fråga om mindre överträdelser utan
överträdelser som normalt ska leda till en administrativ sanktionsavgift.
Vid bedömningen av om sanktionsavgift ska påföras måste samtidigt prövas
om det krävs med beaktande av att det ska vara fråga om en åtgärd som i det
enskilda fallet är effektiv, proportionell och avskräckande.
Som framgått hade KRY vid tidpunkten för inspektionen gjort en behovsoch riskanalys på strategisk nivå samt vidtagit åtgärder som sannolikt
minskar risken för fysiska personers rättigheter och friheter. KRY har således
försökt att följa de krav som ställs vid behandling av personuppgifter och har
i inte obetydlig utsträckning vidtagit åtgärder i syfte att efterleva kraven och
minska riskerna. Datainspektionen bedömer att KRY:s bristande efterlevnad
inte har inneburit att de registrerade har berövats skydd för sina rättigheter
och friheter i samma omfattning som om inga eller enbart bristfälliga
åtgärder hade vidtagits.
KRY har också själv vidtagit åtgärder för att försöka komma till rätta med
brister i behovs- och riskanalysen efter Datainspektionens inspektion genom
att upprätta och till Datainspektionen komma in med två reviderade behovsoch riskanalyser. Det ska också beaktas att KRY själv har uppmärksammat
brist i loggningen och vidtagit åtgärder för att åtgärda den bristen.
Vid en sammanvägd bedömning finner Datainspektionen att de aktuella
överträdelserna visserligen typiskt sett är av sådan karaktär att en
administrativ sanktionsavgift normalt ska påföras men att det i det aktuella
fallet inte är proportionellt med ett sådant ingripande från
Datainspektionen. KRY bör istället föreläggas att vidta åtgärder för att se till
att behandlingen sker i enlighet med dataskyddsförordningen.
Föreläggande
Vid beslut om föreläggande beaktar Datainspektionen de revideringar av
behovs- och riskanalysen som KRY har gjort efter inspektionen.
KRY har under tillsynsärendet handläggning reviderat sin behovs- och
riskanalys vid två tillfällen. Den första revideringen gjordes 2 maj 2019 och

2 8 (31)

Datainspektionen

DI-2019-3845

den andra revideringen gjordes 1 mars 2020. Genom den första revideringen
justerade KRY analysen till att även omfatta sammanhållen journalföring i
NPÖ. I den andra revideringen har KRY till stor del omarbetat analysen och
identifierat risker baserat på vissa slags uppgifter och patientgrupper i form
av uppgifter om personer med skyddad identitet, offentliga personer,
medarbetare och personalens egna uppgifter.
Vidare har KRY i den reviderade analysen även bedömt sannolikhet och
konsekvens för de identifierade riskerna. Analysen innehåller även mer
detaljerad genomgång av behov av åtkomst för de olika
personalkategorierna. Till skillnad från de tidigare versionerna av analysen
har KRY kommit fram till att en snäv behörighet räcker för läkare,
sjuksköterskor och psykologer, utom så kallade plusläkare och bakjour. Den
snäva behörigheten uppges innebära att användarna endast kan ta del av
uppgifter om patienter (såväl interna journaler som NPÖ) vid patientmöte.
Vidare anges att åtkomst tilldelas i samband med att personalen
schemaläggs med patient och dras automatiskt tillbaka 4 månader efter att
åtkomst tilldelats samt att innan möte med patient har skett kan inte
slagning på sådan patient ske.
Datainspektionen konstaterar att KRY sedan inspektionen den 4 april 2019
har förbättrat sin behovs- och riskanalys så att den i allt större utsträckning
uppfyller de krav som ställs på en behovs- och riskanalys. Datainspektionen
konstaterar dock att analysen inte beskriver riskerna för de registrerade på
annat sätt än att det anges att det finns risk för röjande av sekretess och
integritetsskada eller integritetshot. Analysen saknar närmare beskrivning av
vad sådan skada eller hot består av och hur behandlingens omfattning
påverkar risken.
Datainspektionen förelägger därför KRY, med stöd av artikel 58.2 d i
dataskyddsförordningen, att senast den sista februari 2021 komplettera
behovs- och riskanalyserna för journalsystemen ProReNata och Nationell
patientöversikt genom att utveckla analysen av riskerna för de registrerades
rättigheter och friheter och att därefter, med stöd av behovs- och
riskanalyserna, göra en förnyad bedömning gällande tilldelning av
behörigheter så att varje användare får åtkomst till enbart de
personuppgifter som behövs för att användaren ska kunna fullgöra sina
arbetsuppgifter inom hälso- och sjukvården, i enlighet med artikel 32.1 och

2 9 (31)

Datainspektionen

DI-2019-3845

32.2 i dataskyddsförordningen, 4 kap. 2 § och 6 kap. 7 § patientdatalagen och
4 kap. 2 § HSLF-FS 2016:40.

_____________________________________

3 0 (31)

Datainspektionen

DI-2019-3845

Detta beslut har fattats av generaldirektören Lena Lindgren Schelin efter
föredragning av it-säkerhetsspecialisten Magnus Bergström. Vid den slutliga
handläggningen har även chefsjuristen Hans-Olof Lindblom samt
enhetscheferna Malin Blixt och Katarina Tullstedt medverkat.

Lena Lindgren Schelin, 2020-12-02 (Det här är en elektronisk signatur)

Bilaga: Bilaga 1 – Hur man betalar sanktionsavgift

Kopia för kännedom till:
Dataskyddsombud

Hur man överklagar
Om ni vill överklaga beslutet ska ni skriva till Datainspektionen. Ange i
skrivelsen vilket beslut ni överklagar och den ändring som ni begär.
Överklagandet ska ha kommit in till Datainspektionen senast tre veckor från
den dag ni fick del av beslutet. Om överklagandet har kommit in i rätt tid
sänder Datainspektionen det vidare till Förvaltningsrätten i Stockholm för
prövning.
Ni kan e-posta överklagandet till Datainspektionen om det inte innehåller
några integritetskänsliga personuppgifter eller uppgifter som kan omfattas av
sekretess. Myndighetens kontaktuppgifter framgår av beslutets första sida.

3 1 (31)


Beslut

Diarienr

2020-11-23

DI-2019-7024

Stockholms stad, utbildningsnämnden
Utbildningsförvaltningen
Box 22049
104 22 Stockholm

Tillsyn enligt EU:s dataskyddsförordning 2016/679mot Utbildningsnämnden i Stockholms stad

Innehåll
Tillsyn enligt EU:s dataskyddsförordning 2016/679- mot Utbildningsnämnden
i Stockholms stad ................................................................................................ 1
Datainspektionens beslut ...................................................................................2
1.

Redogörelse för tillsynsärendet .................................................................. 4

2. Motivering av beslut ........................................................................................5
2.1 Tillämpliga bestämmelser ..........................................................................5
2.2 Personuppgiftsansvaret .............................................................................7
2.3 Skolpliktsbevakning.................................................................................. 8
2.4 Elevdokumentationen ..............................................................................13
2.5 Startsidan ................................................................................................. 17
2.6 Administrationsgränssnittet ................................................................... 19
2.7 Konsekvensbedömningen ....................................................................... 23
3. Val av ingripande ...........................................................................................26
3.1 Möjliga ingripandeåtgärder......................................................................26
3.2 Föreläggande ............................................................................................ 27
3.3 Sanktionsavgift ska påföras...................................................................... 27
3.4 Fastställande av sanktionsavgiftens storlek ............................................28
4. Hur man överklagar....................................................................................... 31

Postadress: Box 8114, 104 20 Stockholm
Webbplats: www.datainspektionen.se

E-post: datainspektionen@datainspektionen.se
Telefon: 08-657 61 00

1 (31)

Datainspektionen

DI-2019-7024

Datainspektionens beslut
Överträdelserna
Datainspektionen konstaterar att Utbildningsnämnden i Stockholms stad har
behandlat personuppgifter i strid med artikel 5.1 f i dataskyddsförordningen1
som ställer krav på en lämplig säkerhet för personuppgifterna, inbegripet
skydd mot obehörig eller otillåten behandling samt i strid med artikel 32.1
som ställer krav på att den personuppgiftsansvarige vidtar lämpliga tekniska
och organisatoriska åtgärder för att säkerställa en säkerhetsnivå som är
lämplig i förhållande till risken för fysiska personers rättigheter och friheter
genom att:


i modulen Skolpliktsbevakning, under perioden 25 maj 2018 fram till
27 augusti 2020, haft en behörighetstilldelning som har varit mer
omfattande än vad som är nödvändigt mot bakgrund av vad
respektive rollinnehavare behöver för att utföra sitt arbete samt
genom att obehöriga personer haft åtkomst till integritetskänsliga
personuppgifter rörande elever med skyddad identitet.



i delsystemet Elevdokumentationen, under perioden 26 oktober 2018
fram till november 2019, har obehöriga personer haft åtkomst till
personuppgifter rörande ett mycket stort antal elever varav en del har
varit integritetskänsliga/känsliga personuppgifter.



i delsystemet Startsidan för vårdnadshavare, under perioden 27 juni
2019 fram till 24 augusti 2019, har obehöriga personer haft åtkomst till
personuppgifter rörande vårdnadshavare.



i delsystemet Administrationsgränssnittet, under perioden 25 maj
2018 fram till 26 augusti 2019, har obehöriga personer haft åtkomst till
integritetskänsliga personuppgifter rörande lärare med skyddad
identitet.

EUROPAPARLAMENTETS OCH RÅDETS FÖRORDNING (EU) 2016/679 av den 27 april 2016
om skydd för fysiska personer med avseende på behandling av personuppgifter och om det
fria flödet av sådana uppgifter och om upphävande av direktiv 95/46/EG (allmän
dataskyddsförordning).
1

2 (31)

Datainspektionen

DI-2019-7024

Datainspektionen konstaterar att Utbildningsnämnden i Stockholms stad,
under perioden 25 maj 2018 fram till 27 augusti 2020, har behandlat
personuppgifter i delsystemen Skolpliktsbevakning, Elevdokumentationen,
Startsidan för vårdnadshavare och Administrationsgränssnittet i strid med
artikel 35, genom att inte ha genomfört konsekvensbedömningar för dessa
system trots att behandlingarna sannolikt leder till hög risk för fysiska
personers fri- och rättigheter eftersom det är frågan om stora system, med
många barn registrerade och med både känsliga- och integritetskänsliga
personuppgifter.
Administrativ sanktionsavgift
Datainspektionen beslutar med stöd av artiklarna 58.2 och 83
dataskyddsförordningen och 6 kap. 2 § dataskyddslagen2 att
Utbildningsnämnden i Stockholms stad för överträdelserna av artikel 5.1 och
artikel 32.1 i dataskyddsförordningen ska betala en administrativ
sanktionsavgift på 4 000 000 (fyra miljoner) kronor.
Förelägganden
Datainspektionen förelägger med stöd av artikel 58.2 d i
dataskyddsförordningen utbildningsnämnden att snarast genomföra en
konsekvensbedömning i enlighet med artikel 35 i dataskyddsförordningen
avseende delsystemen Skolpliktsbevakning, Elevdokumentationen och
Startsidan för vårdnadshavare.
Datainspektionen förelägger med stöd av artikel 58.2 d i
dataskyddsförordningen Utbildningsnämnden i Stockholms stad att begränsa
behörighetstilldelningar i modulen Skolpliktbevakningen till enbart de
personer som har ett behov av att behandla personuppgifter för att utföra sina
arbetsuppgifter.

2

Lagen (2018:218) med kompletterande bestämmelser till EU:s dataskyddsförordning

3 (31)

Datainspektionen

DI-2019-7024

1. Redogörelse för tillsynsärendet
Datainspektionen har genom anmälningar om personuppgiftsincidenter från
Utbildningsnämnden i Stockholms stad uppmärksammats på obehörig
åtkomst till elevuppgifter i Skolplattformen.
Av de inkomna anmälningarna har framkommit att den digitala plattform
som används i Stockholms stad, Skolplattformen, är ett stadsövergripande
projekt och plattformen består av sex delsystem. Det har även framkommit att
Utbildningsnämnden i Stockholms stad är personuppgiftsansvarig för de
personuppgiftsbehandlingar i Skolplattformen som incidenterna avser.
Datainspektionen har mot bakgrund av dessa anmälningar inlett den aktuella
tillsynen den 24 juni 2019 (dnr 2019-7024) av utbildningsnämndens
behandling av personuppgifter, i syfte att granska säkerhetsåtgärderna för
åtkomsten till personuppgifter inom ramen för två moduler i delsystemet
Barn- och elevregistret:


Skolpliktsbevakning



Interkommunala avtal

Efter att tillsynen inletts kom utbildningsnämnden in med ytterligare
anmälningar om personuppgiftsincidenter. Mot bakgrund av de uppgifter som
framkom i dessa anmälningar beslutade Datainspektionen den 18 juni 2020
att utvidga tillsynen till att omfatta även en granskning av säkerhetsåtgärder
för åtkomsten till personuppgifter inom ramen för delsystemen:


Elevdokumentation



Startsidan för vårdnadshavare (Startsidan)



Administrationsgränssnittet ”Kontaktuppgifter
lärare”(Administrationsgränssnittet)

Avseende Interkommunala avtal har det framkommit att det utgör en modul i
Barn- och elevregistret. Denna modul har inte implementerats fullt ut och
används av ett begränsat antal användare. I modulen Interkommunala avtal
har det funnits nio elever. Incidenten i modulen omfattade inte barn med
skyddad identitet såsom det angavs i anmälan om personuppgiftsincidenten.
Mot denna bakgrund har Datainspektionen inte närmare granskat modulen
Interkommunala avtal.

4 (31)

Datainspektionen

DI-2019-7024

När det gäller Skolpliktsbevakningen är det en modul3 i Barn- och
elevregistret som utgör ett administrativt systemstöd för att
utbildningsnämnden ska kunna fullgöra sina skyldigheter enligt skollagen
(2010:800). Av den inkomna anmälan om personuppgiftsincidenten har det
framkommit att obehörig personal har haft möjlighet att se uppgifter om
sekretessmarkerade personer. Datainspektionen har mot bakgrund av detta
granskat de tekniska åtgärder som nämnden vidtagit för att säkerställa en
lämplig säkerhetsnivå i modulen. Inspektionen har även granskat
organisatoriska åtgärder i form av behörighetstilldelning i aktuell modul.
De inkomna personuppgiftsincidenterna avseende delsystemen
Elevdokumentation, Startsidan samt Administrationsgränssnittet har rört
tekniska brister. Datainspektionen har därför enbart granskat de tekniska
åtgärder som har vidtagits för att säkerställa en lämplig säkerhetsnivå i dessa
tre delsystem.
Datainspektionens granskning avser även skyldigheten att utföra en
konsekvensbedömning enligt artikel 35 i dataskyddsförordningen avseende de
aktuella delsystemen.
Utbildningsnämnden ansvarar för 139 grundskolor, 32 grundsärskolor, 28
gymnasieskolor och sex gymnasiesärskolor. Datainspektionens aktuella
granskning avser inte vuxenutbildning eller förskoleverksamhet.

2. Motivering av beslut
2.1 Tillämpliga bestämmelser
Personuppgiftsansvarig är enligt definitionen i artikel 4 i
dataskyddsförordningen en fysisk eller juridisk person, offentlig myndighet,
institution eller annat organ som ensamt eller tillsammans med andra
bestämmer ändamålen och medlen för behandlingen av personuppgifter; om
ändamålen och medlen för behandlingen bestäms av unionsrätten eller
medlemsstaternas nationella rätt kan den personuppgiftsansvarige eller de

3

Utbildningsnämnden har uppgett att Skolpliktsbevakning är både en modul och ett eget
processområde.

5 (31)

Datainspektionen

DI-2019-7024

särskilda kriterierna för hur denne ska utses föreskrivas i unionsrätten eller i
medlemsstaternas nationella rätt.
Enligt artikel 5.1 f i dataskyddsförordningen ska personuppgifter behandlas på
ett sätt som säkerställer lämplig säkerhet för personuppgifterna, inbegripet
skydd mot obehörig eller otillåten behandling och mot förlust, förstöring eller
skada genom olyckshändelse, med användning av lämpliga tekniska eller
organisatoriska åtgärder (integritet och konfidentialitet).
Artikel 32.1 i dataskyddsförordningen föreskriver att den
personuppgiftsansvarige ska - med beaktande av den senaste utvecklingen,
genomförandekostnaderna och behandlingens art, omfattning, sammanhang
och ändamål samt riskerna, av varierande sannolikhetsgrad och allvar, för
fysiska personers rättigheter och friheter - vidta lämpliga tekniska och
organisatoriska åtgärder för att säkerställa en säkerhetsnivå som är lämplig i
förhållande till risken. Detta inbegriper enligt artikel 32.1 punkterna b och d i
dataskyddsförordningen, när det är lämpligt,
- förmågan att fortlöpande säkerställa konfidentialitet, integritet,
tillgänglighet och motståndskraft hos behandlingssystemen och -tjänsterna,
och
- ett förfarande för att regelbundet testa, undersöka och utvärdera
effektiviteten hos de tekniska och organisatoriska åtgärder som ska säkerställa
behandlingens säkerhet.
I skäl 74 till dataskyddsförordningen anges följande:
Personuppgiftsansvariga bör åläggas ansvaret för all behandling av
personuppgifter som de utför eller som utförs på deras vägnar.
Personuppgiftsansvariga bör särskilt vara skyldiga att vidta lämpliga och
effektiva åtgärder och kunna visa att behandlingen är förenlig med denna
förordning, även vad gäller åtgärdernas effektivitet. Man bör inom dessa
åtgärder beakta behandlingens art, omfattning, sammanhang och
ändamål samt risken för fysiska personers rättigheter och friheter.
Enligt artikel 35 ska en personuppgiftsansvarig göra en bedömning av en
planerad behandlings konsekvenser för skyddet av personuppgifter, särskilt
om en behandling ska ske med ny teknik och med beaktande av dess art,
omfattning, sammanhang och ändamål sannolikt leder till en hög risk för

6 (31)

Datainspektionen

DI-2019-7024

fysiska personers rättigheter och friheter. Detta inbegriper enligt artikel 35.3
b att en konsekvensbedömning enligt artikel 35.1 särskilt ska krävas i fall
behandling sker i stor omfattning av särskilda kategorier av uppgifter som
avses i artikel 9.1 eller av personuppgifter som rör fällande domar i brottmål
och överträdelser som avses i artikel 10.
2.2 Personuppgiftsansvaret
Vad Utbildningsnämnden i Stockholms stad anfört under handläggningen
Utbildningsnämnden i Stockholms stad är personuppgiftsansvarig för de
personuppgiftsbehandlingar som har skett i delsystemen Barn- och
elevregistret (modulen) Skolpliktsbevakning, Elevdokumentation, Startsidan
och Administrationsgränssnittet. Utbildningsnämnden är dock inte
personuppgiftsansvarig för de personuppgiftsbehandlingar som har skett i
sistnämnda delsystem inom ramen för förskoleverksamhet och
vuxenutbildning.
Utbildningsnämnden nyttjar idag ett flertal system och e-tjänster som en del i
dess pedagogiska och administrativa verksamheter. Nämnden ansvarar för
drift och utveckling av kommunal verksamhet inom förskola, grundskola,
grundsärskola, fritidshem, gymnasieskola och gymnasiesärskola.
Utbildningsnämnden är ytterst ansvarig för hur den egna verksamheten
hanterar informationen. Vidare ansvarar nämnden för att informationen
skyddas i enlighet med stadens riktlinjer för informationssäkerhet och
dataskyddslagstiftning, som dataskyddsförordningen. Kommunstyrelsen
ansvarar för att systemet uppfyller kraven på säkerhet och är systemägare.
Efter beslut i fullmäktige flyttades hela ansvaret för Skolplattformen till
utbildningsnämnden från och med den 1 januari 2020. Detta innebär att
utbildningsnämnden är såväl systemägare som informationsägare.
Datainspektionens bedömning
Inget i ärendet talar emot utbildningsnämndens konstaterande att de aktuella
personuppgiftsbehandlingar som denna tillsyn omfattar har skett för
utbildningsnämndens ändamål att bedriva kommunal skolverksamhet.
Detsamma gäller även utbildningsnämndens uppfattning att det är
Utbildningsnämnden i Stockholms stad som är personuppgiftsansvarig för de
personuppgiftsbehandlingar som har skett i delsystemen Barn- och
elevregistret (modulen) Skolpliktsbevakning, Elevdokumentation, Startsidan
och Administrationsgränssnittet. Den aktuella tillsynen omfattar inte

7 (31)

Datainspektionen

DI-2019-7024

personuppgiftsbehandlingar som har skett inom ramen för
förskoleverksamhet och vuxenutbildning, därför faller frågan om
personuppgiftsansvaret för sistnämnda behandlingar utanför den aktuella
tillsynen.
2.3 Skolpliktsbevakning
Vad Utbildningsnämnden i Stockholms stad anfört under handläggningen
Allmänt om Skolpliktsbevakning
Skolplattformen består av sex delsystem och Barn- och elevregistret utgör ett
av dessa delsystem. Det finns 101 moduler i Barn- och elevregistret som är
indelade i åtta processområden. Skolpliktsbevakningen är ett av de åtta
processområdena i Barn- och elevregistret. Processområdet
Skolpliktsbevakning stödjer arbetet med skolpliktsbevakning inom
kommunala grundskolor samt avseende elever i fristående skolor där
Stockholms stad utgör hemkommun. I funktionen ingår även processerna
kring det kommunala aktivitetsansvaret. Det administrativa systemstödet
används för att fullgöra utbildningsnämndens skyldigheter avseende skolplikt
enligt skollagen (2010:800) samt handläggning och beslut i ärenden kopplat
till detta (främst enligt 7 kap. skollagen men även 24 kap. 23 §). Det
administrativa ansvaret innebär att säkerställa att elever inom ett visst
geografiskt område blir placerade på en skola nära hemmet.
I modulen Skolpliktsbevakning behandlas uppgifter om 1 322 aktiva
skolpliktbevakningar (antal registrerade) varav 83 elever är under sju år. Av
dessa 1 322 aktiva skolpliktsbevakningar har 60 elever skyddade
personuppgifter.
De personuppgifter som behandlas i aktuell modul är bl. a. namn, adress,
modersmål, skolplacering, vårdnadshavare och kontaktuppgifter till dessa
(telefonnummer och e-postadress) samt historik av skolplacering och
kontaktpersoner. Vidare behandlas beslut som innehåller personuppgifter
avseende en specifik elev där skolplikten har upphört, fortsatt bevakning
(t.ex. föreläggande av vite eller ärende hos Skatteverket), medgivande att
fullgöra skolplikten på annat sätt samt uppskjuten skolplikt (särskilda skäl).
Modulen innehåller uppgift om att en elev går på resursskola eller
grundsärskola.

8 (31)

Datainspektionen

DI-2019-7024

Tekniska brister
Den 5 oktober 2018 upptäcktes att samtliga användare som hade behörighet
till modulen Skolpliktsbevakning hade möjlighet att se samtliga
sekretessmarkerade4 elever utan skolplacering. Denna brist uppges bero att
systemet saknade logik för att i funktionaliteten för skolpliktsbevakning
begränsa behörigheten för sekretessmarkerade personer. Orsaken till det är
okänt. När modulen implementerades i juli 2017 hade utbildningsnämnden
ingen kännedom om några brister. Skolpliktsbevakningen på stadens
kommunala grundskolor utgår från boendeområde. Sekretessmarkerade
personer som är oplacerade saknar boendeområde i systemet. Rutinen är att
anställda på skolorna inte ska kunna se dessa elever då denna handläggning
endast sker centralt.
Antal användare som potentiellt skulle ha kunnat felaktigt sett
sekretessmarkerade personer är 1 302. Nämnden har endast kännedom om att
en skoladministratör felaktigt sett uppgiften om sekretessmarkerade elever.
Denne ska ha fått fram tre sekretessmarkerade elever i sökresultatet. Det
fanns totalt 60 elever med sekretessmarkering i Skolpliktsbevakning. Det har
inte varit möjligt att med logghistorik få fram det exakta antalet användare
som haft obehörig åtkomst i praktiken eftersom det inte finns specifika loggar
för modulen Skolpliktsbevakning.
När bristen upptäcktes den 5 oktober 2018 var det inte verifierat att användare
såg mer information än de var behöriga att se. Den 5 november 2018, dvs. en
månad efter upptäckt, kunde nämnden verifiera att användare såg mer
information än de var behöriga att se. Leverantören arbetade fram en rättning
som kom i produktion den 9 november 2018.
Organisatoriska brister
Avseende behörighetstilldelningen i Skolpliktsbevakningen har nämnden
uppgett att det finns åtta rollinnehavare med olika behörighet;
4

Gr systemansvarig Sthlm,
Gr Administratör Ersättningar Sthlm,
Gr Titta Sthlm,
Gr Administratör Språkcentrum Sthlm,
Gr PMO-ansvarig Sthlm,

Med sekretessmarkerade personer avses elever med skyddade personuppgifter.

9 (31)

Datainspektionen

DI-2019-7024

-

Gr Administratör Skola Sthlm,
Gr Skolpliktsbevakning Central Admin Sthlm
Gr Titta Ekonomi Sthlm.

Nämnden uppger att fyra5 av de åtta ovan angivna rollinnehavarna inte
behöver ha den åtkomst till Skolpliktsbevakningen som de har. Detta beror på
att utbildningsförvaltningen inte kan se att dessa rollinnehavare behöver ha
tillgång till Skolpliktsbevakningen alternativt att det inte är säkerställt att
rollen enbart har tillgång till uppgifter som krävs för att fullgöra
arbetsuppgifterna. Förvaltningen har därför begärt att detta ska justeras.
Datainspektionens bedömning
Personuppgifternas art och krav på säkerhet
Datainspektionen konstaterar inledningsvis att det i modulen
Skolpliktsbevakning behandlas uppgifter om elever, såsom namn, adress,
personnummer, vårdnadshavare och kontaktuppgifter till dessa
(telefonnummer och e-postadress), modersmål, kommun, skolplacering
(skola och årskurs), historik av skolplacering samt kontaktpersoner (namn,
adress, personnummer, telefonnummer samt e-post). Det behandlas även
uppgifter om elever som har skyddad identitet. Vidare kan personuppgifter i
vissa beslut behandlas i modulen såsom fortsatt bevakning av en specifik elev
som rör föreläggande av vite eller utredning eller ärende hos Skatteverket,
medgivande att fullgöra skolplikten på annat sätt (filminspelning, nordisk
skolgång eller utlandsresa) samt uppskjuten skolplikt (särskilda skäl).
Datainspektionen anser att uppgifter om skyddad identitet är mycket
skyddsvärda/integritetskänsliga då riskerna för de registrerades friheter och
rättigheter är stora vid behandling av dessa personuppgifter. Uppgift om att en
elev går på resursskola eller grundsärskola som också behandlas i
Skolpliktsbevakning är en känslig personuppgift6 då det avslöjar uppgift om
hälsa.
Mot bakgrund av karaktären och arten av de personuppgiftsbehandlingar som
har skett i Skolpliktsbevakningen samt riskerna för de registrerades friheter

5

Gr Administratör Ersättningar Sthlm, Gr Administratör Språkcentrum Sthlm, Gr PMOansvarig Sthlm samt Gr Titta Ekonomi Sthlm.
6 Artikel 9 i dataskyddsförordningen.

1 0 (31)

Datainspektionen

DI-2019-7024

och rättigheter anser Datainspektionen att det ställs höga krav på de tekniska
och organisatoriska åtgärder som utbildningsnämnden haft att vidta för att
säkerställa en lämplig säkerhetsnivå i enlighet med artikel 32 i
dataskyddsförordningen.
Tekniska brister
Av utredningen i ärendet framgår att obehöriga personer har kunnat komma
åt integritetskänsliga personuppgifter rörande elever med skyddad identitet.
Eftersom det inte finns någon logguppföljning i modulen
Skolpliktsbevakning går det inte att i efterhand uppge det exakta antalet
användare som haft faktisk obehörig åtkomst till dessa uppgifter. Den
tekniska bristen i Skolpliktsbevakning som nu granskats har inneburit att
1 302 användare potentiellt har obehörigen kunnat komma åt personuppgifter
avseende 60 elever med skyddad identitet. Orsaken till detta beror enligt
nämnden på svagheter i systemet som omöjliggjorde behörighetsbegränsning
till uppgifter om elever med skyddad identitet. Det finns ingen uppgift om när
bristen inträffade men modulen implementerades i juli 2017 och bristen
upptäcktes den 5 oktober 2018.
Organisatoriska brister
Datainspektionens granskning av det aktuella delsystemet avser både kraven
på tekniska åtgärder samt organisatoriska åtgärder enligt artikel 32. Av
utredningen i ärendet framkommer även att behörighetstilldelningen i
Skolpliktsbevakningen är mer omfattande än vad som är nödvändigt i
förhållande till vad respektive rollinnehavare behöver för att utföra sina
arbetsuppgifter. Utbildningsnämnden har uppgett att en översyn av de åtta
behörighetsrollerna ska initieras inom kort.
Sammantagen bedömning
Både den omständigheten att obehöriga personer haft åtkomst till/har kunnat
komma åt integritetskänsliga personuppgifter rörande elever med skyddad
identitet samt att det finns en mer omfattande behörighet till uppgifter i
Skolpliktsbevakningen än nödvändigt strider mot artikel 32.1
dataskyddsförordningen. Enligt artikel 32.1 ska utbildningsnämnden med
beaktande av den senaste utvecklingen, genomförandekostnaderna och
behandlingens art, omfattning, sammanhang och ändamål samt riskerna för
fysiska personers rättigheter och friheter, vidta lämpliga tekniska och
organisatoriska åtgärder för att säkerställa en säkerhetsnivå som är lämplig i
förhållande till risken.

1 1 (31)

Datainspektionen

DI-2019-7024

Datainspektionen bedömer att en lämplig säkerhet i detta fall omfattar en
förmåga att fortlöpande säkerställa konfidentialitet hos behandlingssystemen
och –tjänsterna. Genom att nämnden har tilldelat mer omfattande
behörigheter samt att obehöriga har fått åtkomst till personuppgifter om
elever med skyddad identitet är det Datainspektionens bedömning att
utbildningsnämnden brustit i förmågan att fortlöpande säkerställa
konfidentialitet för uppgifterna som behandlas i behandlingssystemen och tjänsterna enligt kravet i artikel 32.1 i dataskyddsförordningen.
Kravet på lämplig säkerhet inbegriper även att ha ett förfarande för att
regelbundet testa, undersöka och utvärdera effektiviteten hos de tekniska och
organisatoriska vidtagna åtgärderna för att säkerställa behandlingens säkerhet
vilket inte heller har förelegat i detta fall. Datainspektionen konstaterar att
om utbildningsnämnden hade haft ett sådant förfarande för att regelbundet
testa, undersöka och utvärdera effektiviteten hos de vidtagna åtgärderna hade
nämnden kunnat säkerställa/upptäcka om de tekniska åtgärderna stämmer
överens med de vidtagna organisatoriska åtgärderna. Vad gäller den
organisatoriska bristen (den omfattande behörigheten) är även det enligt
Datainspektionens bedömning en sådan brist i behörighetsbegränsningen
som borde ha upptäckts om utbildningsnämnden regelbundet hade
kontrollerat behörigheten. Även detta är en brist i kraven på lämplig säkerhet
enligt artikel 32.1 i dataskyddsförordningen.
Utbildningsnämnden i Stockholms stad har sammanfattningsvis behandlat
personuppgifter i modulen Skolpliktsbevakning i Skolplattformen i strid med
artikel 32 i dataskyddsförordningen.
Datainspektionen bedömer även att utbildningsnämnden har behandlat
personuppgifter i strid med artikel 5.1 f i dataskyddsförordningen i det
aktuella delsystemet. Detta eftersom nämnden inte har säkerställt en lämplig
säkerhet för personuppgifterna, inbegripet skydd mot obehörig eller otillåten
behandling genom användning av lämpliga tekniska åtgärder.

1 2 (31)

Datainspektionen

DI-2019-7024

2.4 Elevdokumentationen
Vad Utbildningsnämnden i Stockholms stad anfört under handläggningen
Allmänt om Elevdokumentationen
Elevdokumentationen är ett av sex delsystem som Skolplattformen består av.
I delsystemet Elevdokumentation finns totalt 464 611 registrerade, varav
122 699 är elever i kommunal grundskola och gymnasieskola. Av dessa elever
har 787 skyddade personuppgifter. I detta delsystem finns 233 066
registrerade vårdnadshavare och 34 756 anställda (en del av dessa anställda
arbetar inom barnomsorg och vuxenutbildning som inte omfattas av
tillsynen).
De personuppgifter som behandlas i aktuellt delsystem är bl. a. betyg, resultat
på nationella prov, rapportering av resultat till Statistiska Centralbyrån, SCB,
bedömningsstöd som innebär dokumentation av elevens kunskapsnivå,
uppgifter om att vissa elever behöver extra anpassningar, dokumentation
kring utredningar och åtgärdsprogram, personuppgifter för arbetet med
utvecklingssamtal och skriftliga omdömen.
Tekniska brister
Den 21 augusti 2019 uppdagades via en tråd på Twitter att en vårdnadshavare
hade upptäckt en dataläcka i Elevdokumentationen. Personen bakom
Twitterkontot har med egen access och inloggning via Bank-ID analyserat
trafiken och anropen mellan frontend- och backendsystemet.7 Personen har
sedan tagit ut delar av dessa anrop och manipulerat dessa för att på så sätt
komma över andra personers information.

7

Begreppen används av Utbildningsnämnden i Stockholms stad och deras funktion kan
allmänt beskrivas enligt följande. Separationen av frontend och backendsystem förenklar
dataprocessen när det handlar om flerskiktad utveckling och underhåll av datasystem. Ett
frontendsystem används främst för att skicka frågor och förfrågningar och ta emot data från
backendsystemet. Det ger användarna möjlighet att interagera och använda ett
informationssystem. Vanligtvis har frontendsystem mycket begränsade beräknings- eller
affärslogikbehandlingsfunktioner och förlitar sig på data och funktioner från
backendsystemet. Ett frontendsystem kan inkludera eller bestå av ett text- eller grafiskt
användargränssnitt (GUI) och/eller en frontend-klientapplikation som är ansluten till
backendsystemet. Backendsystemet hanterar databaser och databehandlingskomponenter
och ser till att ta fram svaren på frontendsystemets förfrågningar ur databaser och
databehandlingskomponenter.

1 3 (31)

Datainspektionen

DI-2019-7024

Nämnden har uppgett att när inloggning sker i Elevdokumentationen i
Skolplattformen exponeras persondata genom ett API8. På grund av en teknisk
brist i APIet kunde personer, med viss kunskap om nätverkssystem och
programmering, övervaka anrop gjorda från ett inloggat klientläge, kopiera
och modifiera dem. På det sättet kunde nya anrop göras och personuppgifter
som inte skulle vara tillgängliga för personen blev tillgängliga. Detta innebär
att personuppgifter var tillgängliga beroende på vilka förfrågningar en individ
gjorde, oavsett behörighet. Det gav i sin tur åtkomst till personuppgifter utan
korrekt behörighet.
Denna brist har inneburit att obehöriga personer har kunnat komma åt
följande uppgifter om andra elever: förnamn, efternamn, personnummer,
skoltyp (t.ex. grundsärskola), årskurs, skol-ID, klass, elevens omdöme ur
modulen utvecklingssamtal, om det är en integrerad användare eller inte samt
migrerade IUP9-dokument från Skolwebben.
Alla registrerade vårdnadshavare i Skolplattformen har på grund av den
aktuella bristen haft möjlighet att obehörigen ta del av information. Enligt
utbildningsnämnden har en person utnyttjat denna möjlighet och gjort
personsökningar på 101 unika personer. Bristen har funnits sedan delsystemet
lanserades. Modulen där bristen fanns har varit i drift sedan den 26 oktober
2018. Denna brist hade inte fångats i tidigare funktions- och säkerhetstester
innan funktionen sattes i produktion.
Bristen i delsystemet åtgärdades genom kodändringar som färdigställdes
under november 2019. Elevdokumentationen stängdes efter att bristen
upptäcktes fram till att samtliga upptäckta brister åtgärdades.

8

Ett applikationsprogrammeringsgränssnitt (API) är en uppsättning protokoll, rutiner,
funktioner och/eller kommandon som programmerare använder för att utveckla
programvara eller underlätta interaktion mellan olika system. API: er är vanligtvis
användbara för programmering av GUI-komponenter (grafiskt användargränssnitt), såväl
som för att ett program kan begära och tillgodose tjänster från ett annat program.
9 Individuell utvecklingsplan.

1 4 (31)

Datainspektionen

DI-2019-7024

Datainspektionens bedömning
Krav på säkerhet
Datainspektionen konstaterar inledningsvis att i delsystemet
Elevdokumentation i Skolplattformen sker omfattande
personuppgiftsbehandlingar som rör tusentals elever, vårdnadshavare och
lärare.
Enligt artikel 9 i dataskyddsförordningen är uppgifter om hälsa så kallade
känsliga personuppgifter enligt dataskyddsförordningen. I förarbeten,
Behandling av personuppgifter på utbildningsområdet (prop. 2017/18:218 s.57)
anges följande:
Som har nämnts ovan behandlas vidare känsliga personuppgifter om
hälsa vid prövning av mottagande i grundsärskolan, specialskolan,
gymnasiesärskolan, och särskild utbildning för vuxna enligt 7, 18 och 21
kap. skollagen. Även en uppgift om att en elev går i en sådan skola är en
känslig uppgift.
Datainspektionen konstaterar vidare att i delsystemet Elevdokumentationen
behandlas uppgifter som rör elevers hälsa såsom uppgifter som förekommer i
olika utredningar om elever, särskilda anpassningar m.m. Även uppgifter om
att vissa elever går till en särskola innebär behandling av känsliga
personuppgifter.
Därutöver tillkommer omfattande personuppgiftsbehandlingar i
Elevdokumentationen som inte utgör känsliga personuppgifter enligt
dataskyddsförordningen men är att anse som extra integritetskänsliga såsom
uppgifter som rör omdömen och uppgifter från utvecklingssamtal.
Mot bakgrund av omfattningen av de personuppgiftsbehandlingar som sker i
delsystemet Elevdokumentation, behandlingarnas art och karaktär samt
riskerna för de registrerades friheter och rättigheter anser Datainspektionen
att mycket höga krav ska ställas på de tekniska åtgärder som ska vidtas för att
säkerställa en lämplig säkerhetsnivå i enlighet med artikel 32 i
dataskyddsförordningen.

1 5 (31)

Datainspektionen

DI-2019-7024

Bedömning av tekniska åtgärder
Den tekniska bristen i Elevdokumentationen som nu granskas har inneburit
att obehöriga personer har kunnat komma åt andras personuppgifter genom
att övervaka anrop gjorda från ett inloggat klientläge, kopiera och modifiera
dem. På sådant sätt kunde nya anrop göras och personuppgifter som inte
skulle vara tillgängliga blev tillgängliga. Enligt utbildningsnämndens
uppgifter kunde obehöriga personer komma åt bl. a. andras förnamn,
efternamn, personnummer, skoltyp (t.ex. grundsärskola), årskurs, skol-ID,
klass och elevers omdömen ur modulen utvecklingssamtal. Denna tekniska
brist har inneburit att samtliga registrerade vårdnadshavare i Skolplattformen
har haft möjlighet att obehörigen ta del av information om alla registrerade
elever, innefattande känsliga och integritetskänsliga uppgifter rörande
eleverna.
Datainspektionen konstaterar att de tekniska säkerhetsåtgärderna som har
vidtagits i delsystemet Elevdokumentationen i Skolplattformen har varit
bristfälliga då obehöriga personer har på ett enkelt sätt kunnat komma åt
omfattande känsliga och integritetskänsliga personuppgifter rörande
tusentals elever. Utbildningsnämnden har således brustit i sin skyldighet
enligt artikel 32.1 i dataskyddsförordningen att med beaktande av den senaste
utvecklingen, genomförandekostnaderna och behandlingens art, omfattning,
sammanhang och ändamål samt riskerna för fysiska personers rättigheter och
friheter, vidta lämpliga tekniska åtgärder för att säkerställa en säkerhetsnivå
som är lämplig i förhållande till risken.
Den aktuella tekniska bristen som nu granskas i delsystemet
Elevdokumentationen borde enligt Datainspektionens bedömning ha
upptäckts i ett tidigt skede, innan behandlingen av personuppgifterna
påbörjades. Datainspektionen bedömer att en lämplig säkerhet i detta fall
omfattar en förmåga att fortlöpande säkerställa konfidentialitet hos
behandlingssystemen och –tjänsterna.
Kravet på lämplig säkerhet inbegriper även att ha ett förfarande för att
regelbundet testa, undersöka och utvärdera effektiviteten hos de tekniska
vidtagna åtgärderna för att säkerställa behandlingens säkerhet. Att den
aktuella tekniska bristen upptäcktes av en vårdnadshavare lång tid efter att
delsystemet Elevdokumentationen lanserades, visar att utbildningsnämnden
varken har sett till att fortlöpande säkerställa konfidentialitet i detta
delsystem eller haft ett förfarande för att regelbundet testa, undersöka och

1 6 (31)

Datainspektionen

DI-2019-7024

utvärdera effektiviteten hos de tekniska vidtagna åtgärderna på ett sätt som
uppfyller kraven i dataskyddsförordningen. Datainspektionen konstaterar att
även detta är en brist i kraven på lämplig säkerhet enligt artikel 32.1 i
dataskyddsförordningen.
Sammanfattningsvis så har Utbildningsnämnden i Stockholms stad behandlat
personuppgifter i Elevdokumentationen som är en del av Skolplattformen i
strid med artikel 32 i dataskyddsförordningen.
Datainspektionen bedömer även att utbildningsnämnden har behandlat
personuppgifter i det aktuella delsystemet i strid med artikel 5.1 f i
dataskyddsförordningen. Detta eftersom nämnden inte har säkerställt en
lämplig säkerhet för personuppgifterna, inbegripet skydd mot obehörig eller
otillåten behandling genom användning av lämpliga tekniska åtgärder.
2.5 Startsidan
Vad Utbildningsnämnden i Stockholms stad har anfört under handläggningen
Allmänt om Startsidan
Startsidan är ett av de sex delsystem som Skolplattformen består av. En modul
i delsystemet Startsidan heter ”kontakter” där personuppgifter från School
Data Sync Database (SDS DB) behandlas, som i sin tur hämtar information
från delsystemet Barn- och elevregistret. Personuppgifter behandlas för att
säkerställa vårdnadshavares åtkomst till information om rätt skola och klass
utifrån kopplingen mellan vårdnadshavare och barn/elev och barn/elevs
koppling till klasser/grupper. Detta styrs utifrån information i Barn- och
elevregistret.
Bland de personuppgifter som behandlas i Startsidan är elevers och lärares
namn, e-postadress, skolkoppling, koppling till grupper, koppling till
avdelningar, mentorsgrupper samt kurser. Det behandlas även uppgifter om
vårdnadshavares namn, personnummer, adress, e-postadress, telefonnummer
samt koppling till barn.
I delsystemet Startsidan finns totalt 440 695 registrerade, varav 31 847 är
anställda, 233 062 vårdnadshavare och 122 699 elever i kommunal grundskola
och gymnasieskola.

1 7 (31)

Datainspektionen

DI-2019-7024

Tekniska bristen
Den 27 juni 2019 infördes en ny funktionalitet på Startsidan där
vårdnadshavare kunde söka på andra vårdnadshavare med barn i samma klass
under förutsättning att vårdnadshavarna samtyckt till det. Den 24 augusti
2019 uppdagades det att de tekniska åtgärderna har brustit då en
vårdnadshavare genom att ändra anrop i utvecklarverktyget i sin webbläsare
med hjälp av personnummer kunde söka fram andra vårdnadshavare som
fanns registrerade på Startsidan. Bristen har inneburit att alla registrerade
vårdnadshavare i Skolplattformen har haft möjlighet att ta del av obehörig
information. Denna brist har funnits sedan den nya funktionaliteten infördes
i juni 2019. Utbildningsnämnden har identifierat en vårdnadshavare som har
kommit åt obehörig information om sju unika personer. Ingen av de drabbade
hade skyddad identitet.
Den tekniska bristen åtgärdades samma dag den uppdagades, den 24 augusti
2019, genom en kodändring som togs fram.
Datainspektionens bedömning
Krav på säkerhet
Datainspektionen konstaterar inledningsvis att i delsystemet Startsidan i
Skolplattformen sker omfattande personuppgiftsbehandlingar som rör
tusentals elever, vårdnadshavare och lärare. Det behandlas varierande
uppgifter såsom vårdnadshavares personnummer, adress, e-postadress,
telefonnummer samt koppling till barn.
Mot bakgrund av omfattningen av de personuppgiftsbehandlingar som sker i
delsystemet Startsidan, behandlingarnas art och karaktär samt riskerna för de
registrerades friheter och rättigheter anser Datainspektionen att höga krav ska
ställas på de tekniska åtgärder som ska vidtas för att säkerställa en lämplig
säkerhetsnivå i enlighet med artikel 32 i dataskyddsförordningen.
Bedömningen av tekniska åtgärder
Den tekniska bristen i Startsidan som nu granskas har inneburit att
vårdnadshavare genom att ändra anrop i utvecklarverktyget i sin webbläsare
med hjälp av personnummer kunde söka fram andra vårdnadshavare som
finns registrerade på Startsidan. Detta innebär att vårdnadshavare har på ett
enkelt sätt obehörigen kunnat komma åt andra vårdnadshavares
personuppgifter. Utbildningsnämnden har således brustit i sin skyldighet

1 8 (31)

Datainspektionen

DI-2019-7024

enligt artikel 32.1 i dataskyddsförordningen att med beaktande av den senaste
utvecklingen, genomförandekostnaderna och behandlingens art, omfattning,
sammanhang och ändamål samt riskerna för fysiska personers rättigheter och
friheter, vidta lämpliga tekniska åtgärder för att säkerställa en säkerhetsnivå
som är lämplig i förhållande till risken i det aktuella delsystemet.
Datainspektionen bedömer att en lämplig säkerhet i detta fall omfattar en
förmåga att fortlöpande säkerställa konfidentialitet hos behandlingssystemen
och –tjänsterna. Den aktuella tekniska bristen borde enligt
Datainspektionens bedömning ha upptäckts i ett tidigt skede innan
behandlingen av personuppgifterna påbörjades. Att den aktuella bristen
upptäcktes av en vårdnadshavare efter att delsystemet Startsidan lanserades,
visar att utbildningsnämnden inte heller haft ett förfarande som uppfyller
kraven i dataskyddsförordningen för att regelbundet testa, undersöka och
utvärdera effektiviteten hos de tekniska vidtagna åtgärderna. Även detta är
brist i kraven på lämplig säkerhet enligt artikel 32.1 i dataskyddsförordningen.
Utbildningsnämnden i Stockholms stad har således behandlat
personuppgifter i det aktuella delsystemet i strid med artikel 32 i
dataskyddsförordningen.
Datainspektionen bedömer vidare att Utbildningsnämnden i Stockholms stad
har behandlat personuppgifterna i det aktuella delsystemet i strid med artikel
5.1 f i dataskyddsförordningen eftersom nämnden inte har säkerställt en
lämplig säkerhet för personuppgifterna, inbegripet skydd mot obehörig eller
otillåten behandling.
2.6 Administrationsgränssnittet
Vad Utbildningsnämnden i Stockholms stad har anfört under handläggningen
Allmänt om Administrationsgränssnittet
Administrationsgränssnittet var gemensamt för de två delsystemen
Frånvaro/Närvaro och Schema i Skolplattformen, där inställningar för dessa
delsystem utförs. Systemet läste data från Barn- och elevregistret som är
källsystemet för grunddata i det aktuella delsystemet. Datat administrerades i
detta gränssnitt och visades sedan upp för användarna i olika gränssnitt
utifrån rollen i systemet och beroende på de inställningar som gjordes.
Administrationsgränssnittet var inte avsett för vårdnadshavare. Personer med

1 9 (31)

Datainspektionen

DI-2019-7024

en kombination av roller som exempelvis lärare eller kanslist som även är
vårdnadshavare hade ingen tillgång till uppgifterna kopplade till rollen
vårdnadshavare vid inloggning i detta gränssnitt. Personer som enbart hade
rollen vårdnadshavare fick dock vid inloggning i Administrationsgränssnittet
åtkomst till uppgifter kopplade till egna barn.
Bland de personuppgifter som hanterades är namn, personnummer, e-post,
telefonnummer, avdelningens- eller grupp/klasstillhörighet, lärares koppling
till grupp/klass/avdelning, lektionsinformation (grupp/klass/ämne/kurs, sal
och tid), frånvarouppgifter (närvaro/frånvaro, orsak till frånvaro,
giltig/ogiltig) samt ansökan om ledighet.
Tekniska brister
Den 26 augusti 2019 uppdagades att vårdnadshavare via sökning på Google
hittat länkar för inloggning till Administrationsgränssnittet dit
vårdnadshavare inte ska kunna logga in. Den aktuella bristen har inneburit att
vårdnadshavare har kunnat ta fram rapporter för ”Kontaktuppgifter lärare”
där namn, e-postadress och arbetstelefonnummer visats. Vidare har
gränssnittet inte visat sig vara anpassat för hantering av sekretessbelagda
uppgifter. Individer med skyddad identitet har inte haft en markering som
avslöjar detta. Detta innebär att personer med skyddad identitet kan ha
omfattats av den aktuella bristen, men att dessa inte går att urskilja från övriga
registrerade.
Bristen har funnits sedan funktionen lanserades, troligtvis sedan augusti 2017.
Den upptäcktes internt den 19 november 2018 och bedömdes då av
utbildningsnämnden vara trivial eftersom utredningen då gjorde gällande att
inga uppgifter som vårdnadshavare inte kunde se i ett annat gränssnitt
visades. De skillnader som fanns t.ex. åtkomst till ”Kontaktuppgifter-Lärare”,
sades då endast visa elevens aktuella lärare och vilka ämnen de har med
eleven. Det sades även att inga kontaktuppgifter visades. Bristen skulle lösas
med en kodsammanslagning som då planerades under 2019. Releasen som
rättningen skulle omfattas av tidigt 2019 sköts dock på framtiden.
De personuppgifter som visades till följd av den aktuella bristen är
kontaktuppgifter till lärare, såsom namn, klass, skola, ämne/kurs, epostadress (både arbets- och privatadress) samt telefonnummer (både arbetsoch privatnummer).

2 0 (31)

Datainspektionen

DI-2019-7024

Det går inte att avgöra hur många vårdnadshavare som har loggat in i detta
gränssnitt och felaktigt tagit del av uppgifter. Det går inte heller att få fram
hur många av de lärare som rapporterna omfattar dessutom haft sin privata epostadress inlagd i Barn- och elevregistret och som därmed kunnat visas för
obehöriga. Utbildningsnämnden kan inte ange antalet registrerade som
påverkades av denna tekniska brist. I dagsläget är det mellan 50 och 60 lärare
som har skyddad identitet i detta delsystem. Utbildningsnämnden kan inte
heller uppskatta vad den aktuella bristen inneburit för de registrerade
eftersom nämnden inte har fått indikationer på konsekvenser.
Efter att sårbarheten uppdagades och kunde bekräftas begärde Stockholms
stad den 26 augusti 2019 att leverantören skulle stänga åtkomsten för
vårdnadshavare. Delsystemet stängdes ner och är inte längre i drift.
Datainspektionens bedömning
Krav på säkerhet
Datainspektionen konstaterar inledningsvis att i Administrationsgränssnittet
behandlades uppgifter rörande lärare, såsom e-postadress (både arbets- och
privatadress) samt telefonnummer (både arbets- och privatnummer). Det
behandlades även uppgifter rörande lärare som har skyddad identitet.
Datainspektionen anser såsom tidigare nämnts att uppgifter som rör personer
med skyddade identitet är mycket skyddsvärda/integritetskänsliga då riskerna
för de registrerades friheter och rättigheter är stora vid behandling av dessa
personuppgifter. Mot bakgrund av karaktären och arten av de
personuppgiftsbehandlingar som har skett i Administrationsgränssnittet samt
riskerna för de registrerades friheter och rättigheter anser Datainspektionen
att höga krav ska ställas på de tekniska åtgärder som ska vidtas för att
säkerställa en lämplig säkerhetsnivå i enlighet med artikel 32 i
dataskyddsförordningen.
Bedömningen av tekniska åtgärder
I Administrationsgränssnittet har vårdnadshavare via sökning på Google
kunnat hitta länkar för inloggning till Administrationsgränssnittet dit
vårdnadshavare inte ska kunna logga in. I detta gränssnitt har vårdnadshavare
kunnat ta fram uppgifter om bl. a. lärares privata kontaktuppgifter såsom
e-postadress och privata telefonnummer. Detta gränssnitt har också visat sig
inte vara anpassat för hantering av uppgifter om individer med skyddad

2 1 (31)

Datainspektionen

DI-2019-7024

identitet. Detta innebär att obehöriga personer har kunnat komma åt
uppgifter om personer med skyddad identitet.
Eftersom den aktuella bristen har inneburit att obehöriga personer har haft
möjlighet att komma åt uppgifter om personer med skyddad identitet har
utbildningsnämnden brustit i sin skyldighet enligt artikel 32.1 i
dataskyddsförordningen att med beaktande av den senaste utvecklingen,
genomförandekostnaderna och behandlingens art, omfattning, sammanhang
och ändamål samt riskerna för fysiska personers rättigheter och friheter vidta
lämpliga tekniska åtgärder för att säkerställa en säkerhetsnivå som är lämplig i
förhållande till risken.
Datainspektionen bedömer att en lämplig säkerhet i detta fall omfattar en
förmåga att fortlöpande säkerställa konfidentialitet hos behandlingssystemen
och –tjänsterna. Den aktuella tekniska bristen borde enligt
Datainspektionens bedömning ha upptäckts i ett tidigt skede innan
behandlingen av personuppgifterna påbörjades. Den nämnda bristen har
funnits under en lång period sedan systemet lanserades.
Utbildningsnämnden blev uppmärksammad på bristen under november 2018,
men valde att inte åtgärda den förrän bristen uppdagades på nytt i augusti
2019. Utbildningsnämnden har således brustit i nödvändigheten av att
fortlöpande säkerställa konfidentialitet i det aktuella gränssnittet. Kravet på
lämplig säkerhet inbegriper även att ha ett förfarande för att regelbundet
testa, undersöka och utvärdera effektiviteten hos de vidtagna tekniska
åtgärderna för att säkerställa behandlingens säkerhet vilket inte heller har
förelegat i detta fall mot bakgrund av vad som ovan anförts.
Utbildningsnämnden i Stockholms stad har således behandlat
personuppgifter i det aktuella delsystemet i strid med artikel 32 i
dataskyddsförordningen.
Datainspektionen bedömer även i denna del att utbildningsnämnden har
behandlat personuppgifter i det aktuella gränssnittet i strid med artikel 5.1 f i
dataskyddsförordningen eftersom nämnden inte har säkerställt en lämplig
säkerhet för personuppgifterna.

2 2 (31)

Datainspektionen

DI-2019-7024

2.7 Konsekvensbedömningen
Vad Utbildningsnämnden i Stockholms stad anfört under handläggningen
Utbildningsnämnden uppger att eftersom Barn- och elevregistret
produktionssattes innan den 25 maj 2018 har ingen heltäckande
konsekvensbedömning enligt artikel 35 i dataskyddsförordningen ännu
genomförts. Däremot har konsekvensbedömningar genomförts fortlöpande
då nya funktionaliteter har lagts till.
Nämnden anser att en konsekvensbedömning behöver göras och arbete med
detta pågår och ska slutföras i december 2020. De sårbarheter som har
upptäckts vid penetrationstester har skyndsamt åtgärdats.
Utbildningsnämnden har vidare angett att det arbetas med en
riskhanteringsplan, där det som upptäcks vid risk-och konsekvensanalyser
åtgärdas systematiskt i enlighet med stadens riskmatris och att målsättningen
är att det inom kort kommer att finnas en aktiv riskhantering för hela
Skolplattformen. Utbildningsnämnden har en framtagen process för att
säkerställa en adekvat informationssäkerhet som innebär att risk och
konsekvensanalyser ska genomföras
Gällande Administrationsgränssnittet kommer ingen konsekvensbedömning
att göras för denna del eftersom gränssnittet har avvecklats och inte längre är i
bruk.
Datainspektionens bedömning
I de delsystem och moduler som varit föremål för Datainspektionens
granskning behandlas elevers, skolpersonals samt vårdnadshavares
personuppgifter av olika känslighetsgrad. De aktuella delsystem som omfattas
av den aktuella tillsynen inbegriper behandling av ett stort antal
personuppgifter om ett stort antal registrerade, som till stor del är barn, vilka i
dataskyddsförordningen framhävs som sårbara fysiska personer10.
Datainspektionen konstaterar att i de aktuella delsystemen sker omfattande
personuppgiftsbehandling med olika typer av personuppgifter såsom betyg,
utredningar om elever, utvecklingssamtal, särskilda anpassningar, barn- och
vuxna med skyddad identitet. Vidare behandlas även känsliga
personuppgifter i viss omfattning dvs. särskilda kategorier av uppgifter som
avses i artikel 9.1 såsom hälsouppgifter. Det är således frågan om en
10

Se skäl 75 i dataskyddsförordningen.

2 3 (31)

Datainspektionen

DI-2019-7024

omfattande personuppgiftsbehandling om ett stort antal registrerade i
systemet.
Datainspektionen konstaterar att det är frågan om en behandling som med
beaktande av dess art, omfattning, sammanhang och ändamål sannolikt leder
till en hög risk för fysiska personer rättigheter och friheter på ett sådant sätt
som kräver att utbildningsnämnden skulle ha genomfört en
konsekvensbedömning enligt artikel 35 dataskyddsförordningen. Av artikel
35.3 (b) framgår vidare att en konsekvensbedömning enligt punkt 1 särskilt
ska krävas när det rör sig om behandling i stor omfattning av särskilda
kategorier av uppgifter som avses i artikel 9.1. Datainspektionen konstaterar
att behandlingen av personuppgifterna i de aktuella delsystemen är av den
karaktären som anges i artikel 35.3 b dataskyddsförordningen, vilket är en
omständighet som särskilt kräver en konsekvensbedömning.
Datainspektionen har, med ledning av riktlinjer från Artikel 29arbetsgruppen och de kriterier som gruppen tagit fram11, antagit en
förteckning över när en konsekvensbedömning ska göras.12
Utöver de situationer som anges i artikel 35.3 i dataskyddsförordningen, och
med beaktande av undantaget i artikel 35.10, ska en konsekvensbedömning
avseende dataskydd göras om den planerade behandlingen uppfyller minst
två av de nio kriterier som nämns i förteckningen.
I det här fallet behandlas känsliga uppgifter eller uppgifter av mycket
personlig karaktär, uppgifter i stor omfattning samt uppgifter som rör sårbara
registrerade vilka är tre av nio kriterier som enligt förteckningen talar för att
en konsekvensbedömning ska genomföras.
Vidare anges i förteckningen när en konsekvensbedömning inte krävs. Det
krävs inte någon konsekvensbedömning för behandlingar som har
kontrollerats av en tillsynsmyndighet eller ett dataskyddsombud i enlighet

11

Riktlinjer om konsekvensbedömning avseende dataskydd och fastställande av huruvida
behandlingen ”sannolikt leder till en hög risk” i den mening som avses i förordning
2016/679, senast reviderade och antagna den 4 oktober 2017, WP 248 rev. 01.
2 (6) http://ec.europa.eu/newsroom/article29/item-detail.cfm?item_id=611236. The
European Data Protection Board (EDPB) har godkänt riktlinjerna den 25 maj 2018
https://edpb.europa.eu/sites/edpb/files/files/news/endorsement_of_wp29_documents.pdf.
12 Förteckning enligt artikel 35.4 i Dataskyddsförordningen, dnr DI-2018-13200

2 4 (31)

Datainspektionen

DI-2019-7024

med artikel 20 i direktiv 95/46/EG och vars genomförande inte har ändrats
sedan föregående kontroll. Som en god praxis bör dock en
konsekvensbedömning ses över kontinuerligt och utvärderas regelbundet.
Datainspektionen konstaterar att det inte föreligger någon omständighet som
talar för att en konsekvensbedömning inte krävs. I 29-gruppens riktlinjer
specificeras att även om det inte krävs en konsekvensbedömning den 25 maj
2018 är det nödvändigt för den personuppgiftsansvarige att utföra en sådan
konsekvensbedömning, vid lämplig tidpunkt och som en del av dennes
allmänna ansvarsskyldigheter.13
Datainspektionen konstaterar att den behandling av personuppgifter som sker
i de aktuella delsystemen i Skolplattformen sannolikt leder till hög risk för
fysiska personers rättigheter och friheter på ett sådant sätt att en
konsekvensbedömning enligt artikel 35 i dataskyddsförordningen behöver
genomföras i respektive delsystem som omfattas av den här tillsynen, för att
bedöma den planerade behandlingens konsekvenser för skyddet av
personuppgifter i enlighet med artikel 35.
Det faktum att systemet lanserades före den 25 maj 2018 påverkar inte
inspektionens bedömning. Utbildningsnämnden uppger att anledningen till
att de aktuella bristerna som orsakat de incidenter som inträffat i respektive
delsystem inte upptäckts tidigare är att ingen heltäckande
konsekvensbedömning har utförts.
Datainspektionen har i nu aktuell granskning bedömt att det har funnits
tekniska brister i flera delsystem som tillsynen omfattat. Inspektionen har
även bedömt att behörighetstilldelningarna har varit mer omfattande i den
modulen där frågan har granskats (Skolpliktsbevakning). Mot bakgrund av
utbildningsnämndens egna uppgifter som har framkommit i ärendet gällande
konsekvensbedömning anser Datainspektionen att utbildningsnämnden,
under perioden 25 maj 2018 fram till 27 augusti 2020, inte har genomfört en
konsekvensbedömning som täcker delsystemen Skolpliktsbevakning,
Elevdokumentation, Startsidan samt Administrationsgränssnittet i sin
helhet. Om nämnden skulle ha gjort en fullständig konsekvensbedömning så
kunde de konstaterade bristerna sannolikt undvikits. Utbildningsnämnden
har således inte genomfört en konsekvensbedömning som uppfyller kraven i
Riktlinjer om konsekvensbedömning avseende dataskydd och fastställande av huruvida
behandlingen ”sannolikt leder till en hög risk” i den mening som avses i förordning
2016/679, senast reviderade och antagna den 4 oktober 2017, WP 248 rev. 01. 2 (6) s. 1516 http://ec.europa.eu/newsroom/article29/item-detail.cfm?item_id=611236
13

2 5 (31)

Datainspektionen

DI-2019-7024

artikel 35 i de aktuella delsystemen och har därmed behandlat
personuppgifter i strid med aktuell bestämmelse.

3. Val av ingripande
3.1 Möjliga ingripandeåtgärder
Datainspektionen har ett antal korrigerande befogenheter att tillgå enligt
artikel 58.2 a–j i dataskyddsförordningen, bland annat att förelägga den
personuppgiftsansvariga att se till att behandlingen sker i enlighet med
förordningen och om så krävs på ett specifikt sätt och inom en specifik period.
Av led (i) i artikel 58.2 och artikel 83.2 i dataskyddskyddsförordningen
framgår att Datainspektionen har befogenhet att påföra administrativa
sanktionsavgifter i enlighet med artikel 83. Beroende på omständigheterna i
det enskilda fallet ska administrativa sanktionsavgifter påföras utöver eller i
stället för de andra åtgärder som avses i artikel 58.2.
Vidare framgår av artikel 83.2 vilka faktorer som ska beaktas vid beslut om att
administrativa sanktionsavgifter ska påföras och vid bestämmande av
avgiftens storlek.
Om det är fråga om en mindre överträdelse får Datainspektionen enligt vad
som anges i skäl 148 i dataskyddsförordningen i stället för att påföra en
sanktionsavgift utfärda en reprimand enligt artikel 58.2 b i
dataskyddsförordningen. Hänsyn ska tas till försvårande och förmildrande
omständigheter i fallet, såsom överträdelsens karaktär, svårighetsgrad och
varaktighet samt tidigare överträdelser av relevans.
För myndigheter får enligt artikel 83.7 nationella kompletterande
bestämmelser införas gällande administrativa sanktionsavgifter. Av 6 kap. 2 §
dataskyddslagen framgår att tillsynsmyndigheten får ta ut en sanktionsavgift
av en myndighet vid överträdelser som avses i artikel 83.4, 83.5 och 83.6 i
dataskyddsförordningen. Då ska artikel 83.1, 83.2 och 83.3 i förordningen
tillämpas.

2 6 (31)

Datainspektionen

DI-2019-7024

3.2 Föreläggande
Datainspektionen har konstaterat att Utbildningsnämnden i Stockholms stad,
genom att ha mer omfattande behörighetstilldelning än nödvändigt i
delsystemet/modulen Skolpliktbevakningen, har behandlat personuppgifter i
strid med artiklarna 5.1 f och 32.1 i dataskyddsförordningen.
Vidare har konstaterats att utbildningsnämnden, även om
konsekvensbedömningar genomförts fortlöpande då nya funktionaliteter har
lagts till, inte har uppfyllt kraven på att fullgöra en konsekvensbedömning i
enlighet med artikel 35 i dataskyddsförordningen.
Utbildningsnämnden i Stockholms stad ska därför föreläggas att se till att
behandlingen i dessa delar sker i enlighet med dataskyddsförordningen enligt
följande.
Datainspektionen förelägger utbildningsnämnden, med stöd av artikel 58.2 d
i dataskyddsförordningen, att begränsa behörighetstilldelningar i modulen
Skolpliktbevakningen till de personer som har ett behov av att behandla
personuppgifterna för att utföra sina arbetsuppgifter i den aktuella modulen.
Datainspektionen förelägger vidare utbildningsnämnden, med stöd av artikel
58.2 d i dataskyddsförordningen, att snarast genomföra en
konsekvensbedömning i delsystemen Skolpliktsbevakning,
Elevdokumentationen och Startsidan för vårdnadshavare som uppfyller
kraven i artikel 35 i dataskyddsförordningen.
3.3 Sanktionsavgift ska påföras
Datainspektionen har ovan bedömt att utbildningsnämnden i de aktuella
delsystemen har överträtt artikel 5 och artikel 32 i dataskyddsförordningen.
Dessa artiklar omfattas av artikel 83.4 respektive 83.5 och vid en överträdelse
av dessa ska tillsynsmyndigheten överväga att påföra administrativ
sanktionsavgift utöver, eller i stället för, andra korrigerande åtgärder.
Mot bakgrund av att de konstaterade överträdelserna i delsystemen
Skolpliktsbevakning, Elevdokumentation, Administrationsgränssnittet och
Startsidan har rört ett mycket stort antal registrerade däribland barn och
elever, samt omfattat brister i hantering av känsliga och integritetskänsliga
personuppgifter däribland uppgifter om personer med skyddad identitet,
uppgifter om hälsa, betyg m.m. är det inte frågan om en mindre överträdelse.

2 7 (31)

Datainspektionen

DI-2019-7024

Det finns således inte skäl att ersätta sanktionsavgiften med en reprimand.
Utbildningsnämnden ska således påföras administrativa sanktionsavgifter.
3.4 Fastställande av sanktionsavgiftens storlek
Generella bestämmelser
Enligt artikel 83.1 i dataskyddsförordningen ska varje tillsynsmyndighet
säkerställa att påförandet av administrativa sanktionsavgifter i varje enskilt
fall är effektivt, proportionellt och avskräckande.
För myndigheter gäller enligt 6 kap. 2 § andra stycket dataskyddslagen att
sanktionsavgifterna ska bestämmas till högst 5 000 000 kronor vid
överträdelser som avses i artikel 83.4 i dataskyddsförordning och till högst 10
000 000 kronor vid överträdelser som avses i artikel 83.5 och 83.6.
Överträdelser av artikel 5 omfattas av den högre sanktionsavgiften enligt
artikel 83.5, medan överträdelser av artikel 32 och 35 omfattas av det lägre
maxbeloppet enligt artikel 83.4.
I artikel 83.2 i dataskyddsförordningen anges de faktorer som ska beaktas vid
bestämmande av sanktionsavgiftens storlek. Vid bedömningen av storleken på
sanktionsavgift ska bl. a. hänsyn tas till artikel 83.2 a (överträdelsens karaktär,
svårighetsgrad och varaktighet), b (uppsåt eller oaktsamhet), g (kategorier av
personuppgifter), h (hur överträdelsen kom till Datainspektionens
kännedom) och k (annan försvårande eller förmildrande faktor till exempel
direkt eller indirekt ekonomisk vinst) i dataskyddsförordningen.
Bedömning av förmildrande och försvårande omständigheter
Vid Datainspektionens bedömning av sanktionsavgift har hänsyn tagits till att
det har varit överträdelser rörande flera artiklar i dataskyddsförordningen,
varvid överträdelse av artikel 5 är att bedöma som allvarligare och omfattas av
den högre sanktionsavgiften. För att sanktionsavgifter ska vara effektiva och
avskräckande måste en proportionalitetsbedömning göras i varje enskilt fall.
En personuppgiftsansvarig ska innan lansering av ett nytt system säkerställa
lämplig säkerhet. Kraven på den personuppgiftsansvarige och de åtgärder som
vidtas för att säkerställa lämplig säkerhet måste ställas högt när det är frågan
om en stor mängd registrerade och särskilt när det är frågan om uppgifter om
t.ex. hälsa och skyddade personuppgifter, som innebär att känsliga och
integritetskänsliga personuppgiftsbehandlingar sker.

2 8 (31)

Datainspektionen

DI-2019-7024

I aktuellt fall har särskilt beaktats att Utbildningsnämnden i Stockholms stad
har behandlat en omfattande mängd personuppgifter i den digitala plattform
som används i Stockholms stad, Skolplattformen, och att överträdelserna har
berört uppgifter om ett mycket stort antal registrerade, i vart fall över
hundratusen registrerade. De aktuella överträdelserna har omfattat både
integritetskänsliga och känsliga personuppgifter rörande barn som är extra
skyddsvärda. Överträdelserna har även medfört att obehöriga kunnat få
åtkomst till uppgifter om personer med skyddad identitet. Detta är
personuppgifter som till sin art har ett högt skyddsvärde då det kan få mycket
allvarliga konsekvenser för den enskilde fysiske personen om obehöriga får
del av uppgifterna.
Vidare har följande försvårande och förmildrande omständigheter vägts in i
de olika delsystemen som har granskats.
Skolpliktsbevakning
Försvårande omständigheter i modulen Skolpliktsbevakning är de risker för
enskildas liv som orsakats av att obehöriga personer haft åtkomst till
integritetskänsliga personuppgifter rörande ungefär 60 elever med skyddad
identitet. En annan försvårande omständighet som inspektionen har beaktat
är att utbildningsnämnden fortfarande inte har åtgärdat behörigheterna i
modulen så att respektive användare endast har åtkomst till de uppgifter som
hen behöver för att utföra sina arbetsuppgifter.
Elevdokumentationen
Det som har varit försvårande omständigheter gällande de brister som har
funnits i Elevdokumentationen är att de tekniska bristerna som denna tillsyn
omfattar har möjliggjort obehörig åtkomst till känsliga och mycket
integritetskänsliga personuppgifter rörande i vart fall över hundratusen elever.
Alla registrerade vårdnadshavare har, genom att på ett förhållandevis enkelt
sätt manipulera systemet, haft möjlighet att komma åt uppgifter såsom
personnummer, uppgifter om elever som går i särskola och elevers betyg och
omdömen. De tekniska bristerna i Elevdokumentationen har utifrån
utredningen i ärendet funnits under en period som är längre än ett halvår och
upptäcktes av en vårdnadshavare.

2 9 (31)

Datainspektionen

DI-2019-7024

Som förmildrande omständighet har utbildningsnämndens agerande att
åtgärda bristerna efter upptäckten vägts in i bedömningen av
sanktionsavgiftens storlek.
Startsidan
Den tekniska bristen i delsystemet Startsidan har uppkommit i samband med
lansering av en ny funktionalitet. Det som har varit försvårande
omständigheter är att bristen upptäcktes av en vårdnadshavare och inte av
utbildningsnämnden. Detta tyder på att utbildningsnämnden inte har
tillräckliga testförföranden vid lansering av nya funktionaliteter. Som
förmildrande omständighet har inspektionen tagit hänsyn till att den aktuella
bristen har funnits under en kort period samt att utbildningsnämnden
åtgärdade bristen skyndsamt efter upptäckten.
Administrationsgränssnittet
Det som har varit försvårande gällande de brister som funnits i delsystemet
Administrationsgränssnittet är att bristerna har kunnat medföra att obehöriga
haft åtkomst till uppgifter om ungefär 50-60 anställda med skyddad identitet,
vilket kan få mycket allvarliga konsekvenser för de enskilda individerna.
Andra försvårande omständigheter som har vägts in i bedömningen av
sanktionsavgiften är att de tekniska bristerna har funnits under en period
som överstiger ett år och att utbildningsnämnden som under november 2018
blev uppmärksammad på att det fanns brister i Administrationsgränssnittet,
inte vidtog åtgärder förrän bristerna uppdagades på nytt i augusti 2019.
Samlad bedömning av sanktionsavgiftens storlek
Datainspektionen bestämmer utifrån en samlad bedömning att
Utbildningsnämnden i Stockholms stad ska betala en administrativ
sanktionsavgift på 4 000 000 (fyra miljoner) kronor för de konstaterade
överträdelserna i delsystemen Skolpliktsbevakning, Elevdokumentationen,
Administrationsgränssnittet samt Startsidan för vårdnadshavare.

Detta beslut har fattats av generaldirektören Lena Lindgren Schelin efter
föredragning av juristerna Salli Fanaei och Ranja Bunni. Vid den slutliga
handläggningen har även chefsjuristen Hans-Olof Lindblom, enhetschefen
Malin Blixt samt informationssäkerhetsspecialisten Adolf Slama medverkat.

3 0 (31)

Datainspektionen

DI-2019-7024

Lena Lindgren Schelin, 2020-11-23 (Det här är en elektronisk signatur)
Bilaga
Hur man betalar sanktionsavgift.
Kopia för kännedom till:
Dataskyddsombudet för Utbildningsnämnden i Stockholm stad.

4. Hur man överklagar
Om ni vill överklaga beslutet ska ni skriva till Datainspektionen. Ange i
skrivelsen vilket beslut ni överklagar och den ändring som ni begär.
Överklagandet ska ha kommit in till Datainspektionen senast tre veckor från
den dag beslutet meddelades. Om överklagandet har kommit in i rätt tid
sänder Datainspektionen det vidare till Förvaltningsrätten i Stockholm för
prövning.
Ni kan e-posta överklagandet till Datainspektionen om det inte innehåller
några integritetskänsliga personuppgifter eller uppgifter som kan omfattas av
sekretess. Myndighetens kontaktuppgifter framgår av beslutets första sida.

3 1 (31)


 

 

1/33 

Geschillenkamer 

Beslissing ten gronde 57/2023 van 17 mei 2023 

Dossiernummer : DOS-2022-01721 

Betreft : klacht inzake weigering van inzage in klankopnames 

De  Geschillenkamer  van  de  Gegevensbeschermingsautoriteit,  samengesteld  uit  de  heer  Hielke 

Hijmans, voorzitter, en de heren Jelle Stassijns en Frank De Smet, leden; 

Gelet op Verordening (EU) 2016/679 van het Europees Parlement en de Raad van 27 april 2016 

betreffende  de  bescherming  van  natuurlijke  personen  in  verband  met  de  verwerking  van 

persoonsgegevens  en  betreffende  het  vrije  verkeer  van  die  gegevens  en  tot  intrekking  van 

Richtlijn 95/46/EG (algemene verordening gegevensbescherming), hierna AVG; 

Gelet  op  de  wet  van  3  december  2017  tot  oprichting  van  de  Gegevensbeschermingsautoriteit, 

hierna WOG; 

Gelet  op  het  reglement  van 

interne  orde,  zoals  goedgekeurd  door  de  Kamer  van 

Volksvertegenwoordigers op 20 december  2018 en gepubliceerd in het  Belgisch Staatsblad  op 

15 januari 2019;  

Gelet op de stukken van het dossier; 

Heeft de volgende beslissing genomen inzake: 

De klager: 

De  heer  X,  vertegenwoordigd  door  Mr.  Arne  Saerens  en  Mr.  Pieter  Van 

Aerschot,  beiden  kantoorhoudende  te  8200  Brugge,  Lieven  Bauwensstraat 

20, hierna “de klager”; 

 

De verweerster:  Y,  vertegenwoordigd door  Mr Benjamin Docquir en Mr. Margo Cornette, beide 

kantoorhoudende te 1050 Brussel, Marsveldplein 5, hierna  “de verweerster”. 

 

 

 Beslissing ten gronde 57/2023 – 2/33 

I.  Feiten en procedure 

1. 

Op 7 april 2022 dient de klager een klacht in bij de Gegevensbeschermingsautoriteit tegen 

verweerder. 

De klager heeft met de verweerster twee overeenkomsten gesloten waarbij de verweerster 

zou  instaan  voor  het  ontwikkelen  van  een  website  (“…”)  en  bedrijfsvideo’s  (“…”)  voor  de 

klager,  samen  ‘de  overeenkomsten’  genoemd.  In  het  kader  van  deze  overeenkomsten 

vonden telefoongesprekken plaats omtrent de functionele uitwerking en vormgeving van 

deze  website  en  video’s.  Dergelijke  telefoongesprekken  werden  opgenomen  door  de 

verweerster met het oog op de goede uitvoering van de wensen van de klager in het kader 

van  de  overeenkomst.  De  klager  stelt  echter  dat  hij  niet  op  de  hoogte  was  van  deze 

opnames. Sinds 2021 bestaat er tussen de klager en de verweerster onenigheid omtrent de 

uitvoering  van  de  overeenkomst.  In  dit  kader  heeft  de  klager  zijn  recht  op  inzage  met 

betrekking tot de telefoonopnames uitgeoefend. De verweerster weigerde om een kopie 

van de telefoonopnames over te maken, maar stelt dat de klager de opnames kan komen 

beluisteren  in    haar  kantoren.  De  klager  meent  dat  de  telefoongesprekken  onrechtmatig 

opgenomen  zijn  en  dat  zijn  recht  op  inzage  miskend  werd.  Bijgevolg  heeft  hij  klacht 

ingediend bij de GBA. 

2.  Op 28 april 2022 wordt de klacht door de Eerstelijnsdienst ontvankelijk verklaard op grond 

van  de  artikelen  58  en  60  WOG  en  wordt  de  klacht  op  grond  van  artikel  62,  § 1  WOG 

overgemaakt aan de Geschillenkamer. 

3.  Op  28  april  2022  wordt  overeenkomstig  artikel  96,  § 1  WOG  het  verzoek  van  de 

Geschillenkamer tot het verrichten van een onderzoek overgemaakt aan de Inspectiedienst, 

samen met de klacht en de inventaris van de stukken. 

4.  Op 29 juni 2022 wordt het onderzoek door de Inspectiedienst afgerond, wordt het verslag 

bij het dossier gevoegd en wordt het dossier door de inspecteur-generaal overgemaakt aan 

de Voorzitter van de Geschillenkamer (artikel 91, § 1 en § 2 WOG). 

Het verslag bevat vaststellingen met betrekking tot het voorwerp van de klacht en besluit 

dat er sprake zou zijn van een inbreuk op: 

1.  artikel 5, lid 1, a) en lid 2 en artikel 6, lid 1 AVG; 

2.  artikel 5, artikel 24, lid 1 en 25, lid 1 en 2 AVG; 

3.  artikel 12, lid 1, lid 2, lid 3 en lid 4 en artikel 15 AVG; en 

4.  artikel 12, lid 1 en lid 2, artikel 13, lid 1 en lid 2, artikel 5, lid 2; artikel 24, lid 1 en artikel 

25, lid 1 en 2. 

 Beslissing ten gronde 57/2023 – 3/33 

5.  Op 4 juli 2022 beslist de Geschillenkamer op grond van artikel 95, § 1, 1° en artikel 98 WOG 

dat het dossier gereed is voor behandeling ten gronde. 

6.  Op 4 juli 2022 worden de betrokken partijen per aangetekende zending in kennis gesteld 

van de bepalingen zoals vermeld in artikel 95, § 2, alsook van deze in artikel 98 WOG. Tevens 

worden  zij  op  grond  van  artikel  99  WOG  in  kennis  gesteld  van  de  termijnen  om  hun 

verweermiddelen in te dienen. 

Voor wat betreft de vaststellingen met betrekking tot het voorwerp van de klacht werd de 

uiterste  datum  voor  ontvangst  van  de  conclusie  van  antwoord  van  de  verweerster 

vastgelegd op 29 augustus 2022, deze voor de conclusie van repliek van de klager op 19 

september 2022 en ten slotte deze voor de conclusie van repliek van de verweerster op 10 

oktober 2022.  

7.  Op 8 juli 2022 vraagt de klager een kopie van het dossier (artikel 95, § 2, 3° WOG), dewelke 

hem werd overgemaakt op 14 juli 2022, en geeft hij te kennen gebruik te willen maken van 

de mogelijkheid om te worden gehoord, overeenkomstig artikel 98 WOG. 

8.  Op 11 juli 2022 aanvaardt de klager elektronisch alle communicatie omtrent de zaak. 

9.  Op 29 augustus 2022 ontvangt de Geschillenkamer de conclusie van antwoord vanwege de 

verweerster  voor  wat  betreft  de  vaststellingen  met  betrekking  tot  het  voorwerp  van  de 

klacht. De verweerster stelt dat de verwerking in haren hoofde een correcte en toegelaten 

gegevensverwerking  uitmaakt,  waarbij  het  rechtmatigheids-  en  transparantiebeginsel 

worden  gerespecteerd.  De  verweerster  betoogt  ook  dat  het  mogelijks  onvolledig 

beantwoorden  van  een  vraag  van  de 

Inspectiedienst  geen  schending  van  de 

verantwoordingsplicht uitmaakt. Vervolgens voert de verweerster aan dat zij het recht tot 

inzage niet heeft bemoeilijkt. Tot slot wijst de verweerster erop dat zij op transparantie wijze 

informatie  verstrekt  heeft  aan  de  klager  en  beschikt  over  de  nodige  technische  en 

organisatorische  maatregelen  om  het  uitoefenen  van  rechten  van  de  betrokkenen  te 

faciliteren. 

10.  Op 19 september 2022 ontvangt de Geschillenkamer de conclusie van repliek van de klager 

voor wat betreft de vaststellingen met betrekking tot het voorwerp van de klacht. De klager 

sluit zich aan bij de vaststellingen van de Inspectiedienst inzake de onrechtmatigheid van de 

verwerking, de verantwoordingsplicht inzake de naleving van de verplichtingen in de AVG 

en de transparantie- en informatieverplichtingen in hoofde van de verweerster. Voor wat 

betreft de vaststelling inzake het bemoeilijken van het recht tot inzage, stelt de verweerder 

dat hij zijn recht tot inzage wenst uit te oefenen, zoals dat wordt verleend door de AVG, en 

dat de ingeroepen beperkingen door de verweerster disproportioneel zijn ten aanzien van 

zijn recht op inzage.  

 Beslissing ten gronde 57/2023 – 4/33 

11.  Op  10  oktober  2022  ontvangt  de  Geschillenkamer  de  conclusie  van  dupliek  van  de 

verweerster  voor  wat  betreft  de  vaststellingen  met  betrekking  tot  het  voorwerp  van  de 

klacht  waarin  de  argumentatie  wordt  hernomen  zoals  uiteengezet  in  de  conclusie  van 

antwoord. 

12.  Op  28  november  2022  worden  de  partijen  ervan  in  kennis  gesteld  dat  de  hoorzitting  zal 

plaatsvinden op 30 januari 2023. 

13.  Op 30 januari 2023 worden de partijen gehoord door de Geschillenkamer.  

14.  Op 3 februari 2023 wordt het proces-verbaal van de hoorzitting aan de verschenen partijen 

voorgelegd. 

15.  De  Geschillenkamer  ontvangt  vanwege  de  verschenen  partijen  geen  opmerkingen  met 

betrekking tot het proces-verbaal. 

16.  Op  5  april  2023  heeft  de  Geschillenkamer  aan  de  verweerster  het  voornemen  kenbaar 

gemaakt om over te gaan tot het opleggen van een administratieve geldboete, alsmede het 

bedrag  daarvan  teneinde  de  verweerster  de  gelegenheid  te  geven  zich  te  verdedigen, 

voordat de sanctie effectief wordt opgelegd. 

17.  Op  25  mei  2023    ontvangt  de  Geschillenkamer  de  reactie  van  de  verweerster  op  het 

voornemen  tot  het  opleggen  van  een  administratieve  geldboete,  alsmede  het  bedrag 

daarvan.  

II.  Motivering  

II.1.  Artikel 5, lid 1, a), lid 2 en artikel 6, lid 1 AVG voor wat betreft de rechtmatigheid 

II.1.1.  Vaststellingen in het Inspectieverslag 

18.  Tijdens  het  onderzoek  heeft  de  verweerster  toegelicht  dat  de  verwerking  van 

persoonsgegevens door middel van de opnames van de telefoongesprekken gebaseerd is 

op artikel 6, lid 1, b) AVG, te weten ‘de verwerking is noodzakelijk voor de uitvoering van een 

overeenkomst waarbij de betrokkene partij is, of om op verzoek van de betrokkene vóór de 

sluiting  van  een  overeenkomst  maatregelen  te  nemen’.  Op  basis  van  zijn  onderzoek 

concludeert de Inspectiedienst dat de verweerster de verplichtingen opgelegd door artikel 

5, lid 1, a), lid 2 en artikel 6 AVG niet heeft nageleefd. Uit de antwoorden van de verweerster 

op de onderzoeksvragen tijdens de inspectie, kan de Inspectiedienst immers niet vaststellen 

in  welke  mate  telefoongesprekken  effectief  worden  opgenomen,  wat  de  precieze 

doeleinden  zijn  en  wat  de  duur  van  de  opslag  van  de  opnames  is.  Bovendien  zou  de 

verweerster volgens de Inspectiedienst niet de noodzakelijkheid aantonen.  Hierbij verwijst 

de  Inspectiedienst  naar  artikel  10/1,  §1  van  de  Wet  van  30  juli  2018  betreffende  de 

bescherming  van  natuurlijke  personen  met  betrekking 

tot  de  verwerking  van 

 Beslissing ten gronde 57/2023 – 5/33 

persoonsgegevens, dat opnames van telefoongesprekken toestaat op voorwaarde dat de bij 

de communicatie betrokken partijen voor de registratie op de hoogte gebracht worden van 

de registratie, de precieze doeleinden ervan en de duur van de opslag van de registratie.  De 

Inspectiedienst komt aldus tot de vaststelling dat verweerster de verplichtingen opgelegd 

door artikel 5, lid 1 a) en lid 2 AVG en artikel 6 AVG niet heeft nageleefd voor wat betreft het 

beginsel inzake rechtmatigheid. 

II.1.2.  Standpunt van de klager 

19.  De klager sluit zich in zijn conclusies volledig aan bij de vaststellingen van de Inspectiedienst.  

II.1.3.  Standpunt van de verweerster 

20.  De verweerster betwist deze vaststelling en betoogt in haar conclusie dat de opnames wel 

degelijk noodzakelijk zijn voor de correcte uitvoering van de overeenkomst.  

21.  Voor wat betreft de noodzakelijkheid voor de correcte uitvoering merkt de verweerster op 

dat  de  Inspectiedienst  niet  heeft  gevraagd  om  het  noodzakelijk  karakter  aan  te  tonen, 

aangezien enkel aan de verweerster werd gevraagd op welke rechtsgrond de verwerkingen, 

zijnde de opnames van de telefoongesprekken hebben plaatsgevonden. In haar conclusies 

licht  de  verweerster  de  noodzakelijkheid  verder  toe.  De  noodzakelijkheid  is  tweeledig: 

enerzijds  de  uitvoering  van  de  specifieke  overeenkomst  tussen  verweerster  en  klager  en 

anderzijds de garantie van de kwaliteit van deze overeenkomst, hetgeen een noodzakelijk 

corollarium is van de uitvoering van de overeenkomst. Deze telefoongesprekken dienen om 

de wensen en de behoeften van de klant te bespreken. De verweerster illustreert dit als volgt: 

wanneer de partijen een contract hebben ondertekend, bijvoorbeeld voor het maken van een 

website, overleggen zij telefonisch over de concrete uitvoeringsmodaliteiten. Het doel van 

dit gesprek is essentieel, want het is op dit moment dat de klant uitlegt wat zijn activiteiten 

zijn, wat hij van de website verwacht, etc. Op basis van dit telefoongesprek wordt een eerste 

ontwerp van de lay-out van de website gemaakt. Deze werkwijze werd gekozen op basis van 

het cliënteel van de verweerster (vnl. zelfstandigen) die de voorkeur geven aan een snel en 

telefonisch onderhoud in plaats van een uitwisseling van e-mails. Deze werkwijze belet niet 

dat  de  klant  een  schriftelijke  bevestiging  ontvangt  van  de  basisgegevens  die  werden 

verstrekt voor de ontwikkeling  van de website. Door een constante communicatie tussen 

haar en haar klanten, kan de verweerster projecten op maat van de klant afleveren aangezien 

de opnames de projectmanagers de kans geven om na te gaan of voldaan is aan de noden 

van de klant, zoals geuit tijdens de gesprekken. Er kan aldus volgens de verweerster geen 

sprake zijn van een schending van artikel 5, lid 1, a) (rechtmatigheid)  j° artikel 6, lid 1 AVG. 

 

 

 

 Beslissing ten gronde 57/2023 – 6/33 

II.1.4.  Beoordeling door de Geschillenkamer 

22.  Uitgangspunt van artikel 5, lid 1, a) AVG is dat persoonsgegevens alleen op rechtmatige wijze 

mogen worden verwerkt. Dit betekent onder meer dat een rechtsgrond voor de verwerking 

van  persoonsgegevens  als  bedoeld  in  artikel  6,  lid  1  van  de  AVG  aanwezig  moet  zijn.  In 

verdere uitwerking van dit basisprincipe stelt artikel 6, lid 1 AVG dat persoonsgegevens enkel 

mogen worden verwerkt op grond van één van de in het artikel opgesomde rechtsgronden.  

23.  De  Geschillenkamer  stelt  vast  dat  de  opname  van  telefoongesprekken  in  het  kader  van 

zakelijke transacties geregeld wordt door zowel de AVG als door artikel 10/1, §1 van de Wet 

van 30 juli 2018 betreffende de bescherming van natuurlijke personen met betrekking tot de 

verwerking van persoonsgegevens (hierna: WVP).  

24.  De beoordeling van dit dossier zal dus in eerste instantie plaatsvinden aan de hand van de 

bepalingen  van  de  AVG.  Daarbij  stelt  zich  de  vraag  in  hoeverre  de  verwerking  van 

persoonsgegevens rechtmatig plaatsvond, in overeenstemming met o.a. de artikelen 5 en 6 

van de AVG. De Geschillenkamer benadrukt dat de toepassing van de AVG als verordening 

van de Europese Unie voorgaat op de vernoemde nationale wetgeving omwille van de directe 

werking en primauteit ervan binnen de Europese rechtsorde.1 

25.  Zoals  reeds  vermeld  betoogt  de  verweerster  dat  de  opname  van  de  telefoongesprekken 

gebaseerd  is  op  de  rechtsgrond  zoals  begrepen  in  artikel  6,  lid  1,  b)  AVG,  te  weten  ‘de 

verwerking is noodzakelijk voor de uitvoering van een overeenkomst waarbij de betrokkene 

partij  is,  of  om  op  verzoek  van  de  betrokkene  vóór  de  sluiting  van  een  overeenkomst 

maatregelen te nemen’. Het komt dan ook toe aan de verweerster om aan te tonen dat zij 

zich rechtmatig op deze verwerkingsgrond beroept.  

26.  Wanneer persoonsgegevens noodzakelijk zijn om een overeenkomst met de betrokkene uit 

te  voeren,  vormt  die  overeenkomst  de  grondslag  voor  de  verwerking  van  die 

persoonsgegevens,  zo  stelt  artikel  6,  lid  1,  b)  AVG.  De  Geschillenkamer  stelt  vast  dat  de 

partijen  twee  overeenkomsten  gesloten  hebben,  de  (“…”)  dd.  18  augustus  2021  voor  wat 

betreft de ontwikkeling van de website en de  (“…”) met het oog op het produceren van een 

bedrijfsvideo, eveneens gesloten op 18 augustus 2021. Beide overeenkomsten werden aan 

de Geschillenkamer overgemaakt. 

27.  Verder  kan  een  verwerkingsverantwoordelijke  zich  enkel  op  deze  rechtsgrond  beroepen 

indien  de  verwerking  van  persoonsgegevens  strikt  noodzakelijk  is  voor  het  sluiten  of 

 

1 ie o.m. HvJEU van 5 februari 1963, NV Algemene Transport- en Expeditie Onderneming van Gend & Loos t. Nederlandse 
Administratie  der  Belastingen,  C-26-62,  ECLI:EU:C:1963:1;  HvJEU  van  15  juli  1964,  Flaminio  Costa  t.  E.N.E.L.,  C-6-64, 
ECLI:EU:C:1964:66;  omtrent  de  rechtsbescherming  van  burgers  op  basis  van  het  Unierecht  en  de  principes  van  ‘directe 
werking’ en ‘primauteit’, zie C. BARNARD, The Substantive Law of the EU: The Four Freedoms, Oxford (5de ed.), 2016, 17. 

 Beslissing ten gronde 57/2023 – 7/33 

uitvoeren  van  de  overeenkomst.  Er  moet  bijgevolg  een  direct  en  objectief  verband  zijn 

tussen de verwerking van persoonsgegevens en het doel van de overeenkomst.  

28.  De Geschillenkamer stelt vast dat volgens de verweerster de noodzakelijkheid betrekking 

heeft  op  enerzijds  de  uitvoering  van  de  specifieke  overeenkomst  tussen  verweerster  en 

klager en anderzijds de garantie van de kwaliteit van deze overeenkomst. Op basis van de 

twee  overeenkomsten  gesloten  tussen  de  verweerster  en  de  klager  stelt  de 

Geschillenkamer vast dat deze overeenkomsten verscheidene meer algemene bepalingen 

bevatten,  zoals  een  beschrijving  en  de  kost  van  de  diensten  gekozen  door  de  klager  als 

abonnee,  de soort  video  die geproduceerd diende  te worden,  etc. Bepalingen omtrent de 

specifieke  modaliteiten  werden  in  deze  overeenkomsten  niet  bedongen.  De  opgenomen 

telefoongesprekken  vonden  plaats  in  het  kader  van  de  besprekingen  van  de  specifieke 

modaliteiten . Het spreekt voor zich dat niet alle klanten dezelfde wensen en vereisten stellen 

voor hun website of video. Ook het gebruik van een telefoongesprek laat toe om gemakkelijk 

te  overleggen,  eventuele  onduidelijkheden  toe  te  lichten  of  vragen  te  stellen,  voor  beide 

partijen.  Eventuele  benodigdheden  voor  de  klant  kunnen  ook  wijzigen  waardoor  de 

verweerster sneller op de bal kan spelen door deze gesprekken te voeren per telefoon in 

plaats van per mail. De opnames van deze gesprekken dienen om opnieuw te kunnen worden 

beluisterd indien nodig (bijvoorbeeld bij twijfel over bepaalde aspecten van de website, of om 

na te gaan of voldaan is aan alle verzoeken van de klant). Gelet op de efficiëntie ervan voor 

zowel de verwerkingsverantwoordelijke als de klant, is de Geschillenkamer van oordeel dat 

voldaan is aan de noodzakelijkheidsvereiste.   

29.  Voortvloeiend  uit  het  bovenstaande  meent  de  Geschillenkamer  dat  er  geen  inbreuk  op 

artikel 5, lid 1, a) voor wat betreft de rechtmatigheid, en artikel 6, lid 1 AVG werd begaan 

door de verweerster.  

II.2.  Artikel 12, lid 2, lid 3 en lid 4 en artikel 15 AVG 

II.2.1.  Vaststellingen in het Inspectieverslag 

30.  Op basis van zijn onderzoek stelt de Inspectiedienst vast de door de verweerster het recht 

van inzage van de klager ten onrechte bemoeilijkt. De verweerster weigert immers een kopie 

van de telefoonopnames over te maken, maar biedt enkel de mogelijkheid om de opnames 

te  komen  beluisteren 

in  haar  hoofdkantoor.  De  verweerster  vermeldt  volgens  de 

Inspectiedienst geen elementen die verantwoorden dat het effectief onmogelijk zou zijn om 

de klager een kopie te bezorgen van de voormelde opnames waarin in voorkomend geval 

persoonsgegevens van derden onherkenbaar zijn gemaakt. 

 

 

 Beslissing ten gronde 57/2023 – 8/33 

II.2.2.  Standpunt van de klager 

31.  De  klager  herinnert  eraan  dat  –  overeenkomstig  artikel 

15  AVG  –  de 

verwerkingsverantwoordelijke 

inzage  moet  verlenen  via  een  kopie  van  de 

persoonsgegevens. Indien een kopie de meest aangewezen manier is om inzage te bieden, 

kan,  mag  en  moet  een  kopie  worden  verstrekt.  De  weigering  in  eerste  instantie  van  de 

verweerster is een flagrante miskenning van zijn rechten, aldus de klager. Het voorstel om 

de opnames te komen beluisteren op het hoofdkantoor voldoet niet aan de invulling van het 

recht  op  inzage  zoals  voorzien  in  de  AVG  en  bemoeilijkt  de  uitoefening  van  het  recht  op 

inzage aanzienlijk.  

32.  De klager betwist niet dat het recht op inzage niet absoluut is en kan worden beperkt indien 

deze afbreuk zou doen aan de rechten en vrijheden van anderen. Dit mag er echter niet toe 

leiden  dat  men  van  alle  informatie  wordt  onthouden.  De  klager  stelt  echter  dat  de 

beperkingen niet op onderhavige zaak van toepassing zijn.  

33.  Voor  wat  betreft  de  uitzondering  in  artikel  15,  lid  4  AVG  omtrent  de  eerbiediging  van  de 

rechten van vrijheden van derden, stelt de klager dat de verwerkte persoonsgegevens van 

de medewerkers in het telefoongesprek erg beperkt zijn. Het betreft immers een normaal 

professioneel  telefoongesprek  waarbij  standaard  aansprekingen  worden  gebruikt. 

Bijgevolg is de weigering om een kopie over te maken om deze redenen volgens de klager 

disproportioneel.  De  klager  voegt  hier  in  ondergeschikte  orde  aan  toe  dat  hij  ook  kan 

instemmen  om  een  versie  te  ontvangen  waarbij  de  directe  identificatiegegevens  van  de 

medewerkers  weggelaten  worden,  of  eventueel  zelfs  een  uitgeschreven  versie  van  de 

gesprekken waarbij de directe identificatiegegevens van de medewerkers zijn weggelaten, 

mits de tekst van de opnames door een objectieve partij gecontroleerd werd of door het 

laten horen van de gesprekken na het ontvangen van de geschreven tekst. 

34.  Omtrent  het  argument  van  de  verweerster  inzake  het  gebruik  van  de  opnames  als 

bewijsstuk in het kader van een gerechtelijke procedure, herinnert de klager eraan dat er 

nog  geen  sprake  is  van  een  dergelijke  gerechtelijke  procedure.  Daarenboven  staat  de 

verweerster in voor het doorsturen van het correcte gesprek/tekst. Indien de verweerster 

de  authentieke  gesprekken  doorstuurt  en  dit  ook  zo  verklaart,  is  er  voor  de  klager  geen 

probleem hieromtrent.  

35.  De klager verwijst tot slot naar het argument van de verweerster dat het verschaffen van 

een kopie van de opnames een schending  van het zakengeheim kan uitmaken. De klager 

betoogt dat dit niet het geval kan zijn. Het betreft immers standaardgesprekken tussen een 

klant  en  een  bedrijf.  Tijdens  deze  gesprekken  werden  vragen  gesteld  die 

iedere 

websitebouwer stelt om een website te bouwen of om een onderneming op een website te 

kunnen voorstellen. Dit kan volgens de klager geen zakengeheim uitmaken. Daarnaast acht 

 Beslissing ten gronde 57/2023 – 9/33 

de klager zichzelf gebonden door de bepalingen van de AVG bij het verkrijgen of verwerken 

van de kopieën en dat dit vanzelfsprekend enkel bestemd is voor eigen consultatie. 

36.  Voor wat betreft het vermeende rechtsmisbruik , betoogt de klager in zijn conclusies dat het 

de  verweerster  zelf  is  die  steeds  telefonisch  contact  heeft  opgenomen  met  de  klager. 

Mochten  alle  contacten  per  e-mail  verlopen  zijn,  zou  de  klager  over  alle  informatie 

beschikken.  Aangezien  de  verweerster  dus  gekozen  heeft  om  het  contact  telefonisch  te 

laten verlopen, is het normaal dat zij dan ook moet instaan voor het vrijwaren van het recht 

op inzage van de klager aangezien hij dit niet zelf kan uitoefenen. De klager stelt dat het niet 

de rechten van verdediging van de verweerster zijn die geschonden worden, maar wel de 

rechten van verdediging van de klager. De klager oefent immers een persoonlijk recht uit dat 

hem  wordt  toegekend  ingevolge  een  Europese  verordening.  Dit  recht  tot  inzage  van  de 

klager wordt miskend door de verweerster louter om de bewijsgaring voor zich te houden 

en bemoeilijkt daardoor een eventuele toekomstige procedure. 

II.2.3.  Standpunt van de verweerster 

37. 

In hoofdorde voert de  verweerster  in haar  conclusies aan  dat zij het recht op inzage niet 

onnodig bemoeilijkt. Zoals reeds gesteld heeft zij geweigerd een kopie over te maken van 

de opnames, maar in de plaats  nodigt zij de klager uit om in haar kantoor de opnames te 

komen beluisteren. Zij stelt immers dat het verlenen van inzage niet betekent dat een kopie 

verstrekt moet worden. Verwijzend naar artikel 15, lid 4 AVG betoogt de verweerster dat het 

recht op het verkrijgen van een kopie niet absoluut is en het verkrijgen van een kopie geen 

afbreuk mag doen aan de rechten en vrijheden van anderen. De verweerster stelt dat haar 

terughoudendheid om een kopie van een opname te versturen viervoudig is.  

38.  Ten eerste bevatten deze opnames ook persoonsgegevens over/van medewerkers van de 

verweerster.  Volgens  de  verweerster  is  het  niet  wenselijk  dat  dergelijke  opnames  in  het 

bezit  komen  van  een  (ontevreden)  klant,  aangezien  ontevreden  klanten  medewerkers 

rechtstreeks  en  op  ongeoorloofde  wijze  zouden  kunnen  benaderen.  Bovendien  zou  het 

verstrekken  van  deze  opnames  een 

inbreuk  vormen  op  de  bescherming  van 

persoonsgegevens van de medewerkers die deel uitmaken van de opnames. Hierbij heeft 

de verweerster de afweging gemaakt tussen het, volgens haar, oneigenlijk gebruik van het 

recht  tot  inzage  enerzijds  en  het  recht  op  bescherming  van  persoonsgegevens  van  de 

betrokken medewerkers anderzijds.  

39.  Ten tweede voert de verweerster aan dat de klager deze opnames wenst te gebruiken als 

bewijsmateriaal in een civielrechtelijk geschil of procedure. Indien het tot een gerechtelijke 

procedure zou kunnen, is het noodzakelijk om de authenticiteit van de opnames te bewaren. 

Dit wordt bemoeilijkt wanneer de persoonsgegevens van de betrokken medewerkers uit het 

gesprek verwijderd worden.  

 Beslissing ten gronde 57/2023 – 10/33 

40.  Ten derde voert de verweerster aan dat een groot deel van het productieproces telefonisch 

verloopt.  Op  basis  van  de  telefoonopnames  kunnen  de  werkmethodes  en  knowhow,  en 

aldus de zakengeheimen, van de verweerster afgeleid worden.  

41.  Ten vierde stelt de verweerster dat de uitoefening van het recht tot inzage ongegrond is 

daar zij een manifeste vorm van rechtsmisbruik uitmaakt. De klager en de verweerster zijn 

immers verwikkeld in een contractueel geschil omtrent de uitvoering van de overeenkomst. 

Als onderdeel daarvan wenst de klager de opnames te gebruiken als bewijs in het kader van 

een mogelijke gerechtelijke procedure. De regeling en beperkingen inzake de overlegging 

van bewijs in civielrechtelijke geschillen wordt echter uitdrukkelijk geregeld om de rechten 

van verdediging en het recht op tegenspraak te garanderen. Door de verplichting om deze 

opnames over te maken, zou het recht op een eerlijk proces zoals gewaarborgd in artikel 6 

van  het  Europees  Verdrag  van  de  Rechten  van  de  Mens  miskend  worden  daar  de 

verweerster als partij in een civiele procedure zelf het initiatief kan nemen en bepalen hoe 

het proces verloopt. Verweerster het recht ontzeggen om te kiezen welke bewijzen zij wilt 

presenteren en wanneer, is een flagrante schending van haar recht op een eerlijk proces.  

II.2.4.  Beoordeling door de Geschillenkamer 

Algemene principes 

42.  Om te beginnen herinnert de  Geschillenkamer eraan dat het recht van inzage een van de 

belangrijkste vereisten is van het recht op gegevensbescherming. Het is de "toegangspoort" 

die  de  uitoefening  mogelijk  maakt  van  andere  rechten  die  de  AVG  aan  de  betrokkene 

toekent,  zoals  het  recht  op  rectificatie,  het  recht  op  gegevenswissing  en  het  recht  op 

beperking van de verwerking.2 

43.  De klager heeft meermaals zijn recht op inzage ex artikel 15 AVG uitgeoefend ten aanzien 

van de verweerster door te verzoeken om hem een kopie te bezorgen van de opnames van 

de  telefoongesprekken  waaraan  de  klager  had  deelgenomen.  Via  zijn  advocaat  heeft  de 

klager op 21 maart 2022 een laatste verzoek per e-mail en aangetekend schrijven gericht 

aan de klager: 

Mijn  cliënt  maant  u  aan  om  alsnog  een  elektronische  kopie  te  verstrekken  van  alle 

telefoongesprekopnames  waarover  u  beschikt  en  waarbij  mijn  cliënt  betrokken  is  als 

deelnemer aan het gesprek. 

Mijn cliënt verzoekt omtrent de verwerking van de telefoongesprekopnames bovendien om 

hem bijkomend de volgende informatie te verschaffen:  

 

2 Zie meeste recent HvJEU, 12 januari 2023, Österreichische Post AG, C-154/21, ECLI:EU:C:2023:3, para 38, maar ook HvJEU,  
17 juli  2014,  YS  et  al.,  C-141/12  en  C-372/12,  EU:C:2014:2081,  para 44,  en  HvJEU  20 december  2017,  Nowak,  C-434/16, 
EU:C:2017:994, para 57, zie ook beslissing 15/2021 dd. 9 februari 2021, para 141, en beslissing 41/2020 dd. 29 juli 2020, para 
47 

 Beslissing ten gronde 57/2023 – 11/33 

-  de verwerkingsdoeleinden 

-  de verwerkingsgronden 

-  welke  andere  categorieën  persoonsgegevens  u  met  betrekking  tot  de  gevoerde 

telefoongesprekken bijhoudt naast de eigenlijke opnames, 

-  de ontvangers of categorieën van ontvangers aan wie de gegevens zijn of zullen worden 

verstrekt; 

- 

indien  mogelijk,  de  periode  waarin  de  persoonsgegevens  naar  verwachting  zullen 

worden opgeslagen, of indien dat niet mogelijk is, de criteria om die termijn te bepalen; 

-  wanneer  de  persoonsgegevens  worden  doorgegeven  aan  een  derde  land  of  een 

internationale  organisatie,  informatie  over  de  passende  waarborgen  inzake  deze 

doorgifte.  

44.  Volgens  artikel  15,  lid  1  van  de  AVG  heeft  de  betrokkene  het  recht  om  van  de 

verwerkingsverantwoordelijke uitsluitsel te krijgen over het al dan niet verwerken van hem 

betreffende  persoonsgegevens.  Indien  dat  laatste  het  geval  is,  heeft  de  betrokkene  het 

recht om inzage te verkrijgen van die persoonsgegevens en van informatie die in artikel 15, 

lid 1 a) - h) wordt vermeld, zoals het doeleinde van de verwerking van de gegevens en de 

eventuele  ontvangers  van  de  gegevens,  evenals  informatie  over  het  bestaan  van  zijn 

rechten, waaronder het recht om rectificatie of wissing van zijn gegevens te vragen, of om 

een klacht bij de GBA in te dienen. Het doel van het recht tot inzage is de betrokkene in staat 

te stellen om te begrijpen hoe zijn persoonsgegevens worden verwerkt en wat de gevolgen 

daarvan zijn alsook de juistheid van de verwerkte gegevens te controleren zonder dat hij zijn 

voornemen hoeft te rechtvaardigen.3  

45.  Artikel  12  van  de  AVG  betreft  de  wijze  waarop  de  betrokkenen  hun  rechten  kunnen 

uitoefenen en bepaalt dat de verwerkingsverantwoordelijke de uitoefening van die rechten 

door de betrokkene moet faciliteren (artikel 12, lid 2 van de AVG), en hem onverwijld en in 

ieder geval binnen een maand na ontvangst van het verzoek informatie moet geven over de 

maatregelen die naar aanleiding van zijn verzoek zijn genomen (artikel 12, lid 3 van de AVG). 

Wanneer de verwerkingsverantwoordelijke niet van plan is om aan het verzoek te voldoen, 

moet hij zijn weigering binnen een maand meedelen, en de betrokkene informeren over de 

mogelijkheid  om  een  klacht  in  te  dienen  tegen  die  weigering  bij  de  toezichthoudende 

autoriteit voor gegevensbescherming of beroep in te stellen bij de rechter (artikel 12, lid 4 

van de AVG). 

3  EDPB  Guidelines  01/2020  on  data  subject  rights  –  right  of  access,  dd  18 
https://edpb.europa.eu/system/files/2022-01/edpb_guidelines_012022_right-of-access_0.pdf, para 13. 

januari  2022,  te  raadplegen  via 

 

 Beslissing ten gronde 57/2023 – 12/33 

46.  De Geschillenkamer stelt vast dat het laatste verzoek tot inzage werd verstuurd per mail en 

per aangetekende zending op 21 maart 2022. In dit kader wijst de Geschillenkamer erop dat 

de European Data Protection Board (hierna: EDPB) op dat moment reeds de ‘Richtsnoeren 

01/2022  met  betrekking  tot  de  rechten  van  betrokkenen  –  recht  op  inzage”4  had 

gepubliceerd  die  een  leidraad  vormt  voor  verwerkingsverantwoordelijken  om  met  de 

uitoefening van het recht op inzage om te gaan.  

Modaliteit – verstrekken van een kopie 

47.  Voor  wat  betreft  de  modaliteiten  waarop  een  verwerkingsverantwoordelijke  dient  te 

antwoorden op het verzoek tot inzage van een betrokkene, wijst de Geschillenkamer erop 

dat artikel 15, lid 3 AVG bepaalt dat de verwerkingsverantwoordelijke de betrokkene een 

kopie  verstrekt  van  de  persoonsgegevens  die  worden  verwerkt.  De  verplichting  om  een 

kopie te verstrekken moet niet worden opgevat als een aanvullend recht van de betrokkene, 

maar als een manier om toegang tot de gegevens te verlenen. Bijgevolg dient de toegang 

tot  de  gegevens  uit  hoofde  van  artikel  15,  lid  1  AVG  de  volledige  informatie  over  alle 

gegevens te omvatten en kan deze toegang dus niet worden opgevat als het verlenen van 

toegang tot slechts een samenvatting van de gegevens. De verplichting om een kopie te 

verstrekken dient de doelstellingen van het recht van toegang, namelijk om de betrokkene 

in  staat  te  stellen  kennis  te  nemen  van  de  rechtmatigheid  van  de  verwerking  en  deze  te 

controleren  (overweging  63).  Om  deze  doelstellingen  te  bereiken  is  het  in  de  meeste 

gevallen niet voldoende dat de betrokkene de informatie slechts tijdelijk mag inzien. Daarom 

moet  de  betrokkene  toegang  krijgen  tot  de 

informatie  door  een  kopie  van  de 

persoonsgegevens te ontvangen.5 

48.  De vraag rijst bijgevolg in welke vorm de kopie verstrekt moet worden. Artikel 15, lid 3 in fine 

AVG  stelt  dat  wanneer  de  betrokkene  zijn  verzoek  elektronisch 

indient,  en 

niet om een andere regeling  verzoekt, de informatie in een gangbare elektronische vorm 

dient  te  worden  verstrekt,  waarbij  de  gangbaarheid  dient  bepaald  te  worden  vanuit  het 

standpunt van de betrokkene en  niet  van de verwerkingsverantwoordelijke.6  In sommige 

gevallen bepalen de  omstandigheden  zelf in welk formaat de persoonsgegevens moeten 

worden verstrekt, zoals bij audio-opnames aangezien de stem van de betrokkene zelf een 

persoonsgegeven uitmaakt. In sommige gevallen kan ook een transcript van de gesprekken 

 

4  EDPB  Guidelines  01/2020  on  data  subject  rights  –  right  of  access,  dd  18 
https://edpb.europa.eu/system/files/2022-01/edpb_guidelines_012022_right-of-access_0.pdf  
5  EDPB  Guidelines  01/2020  on  data  subject  rights  –  right  of  access,  dd  18 
https://edpb.europa.eu/system/files/2022-01/edpb_guidelines_012022_right-of-access_0.pdf para 21 e.v. 
6  EDPB  Guidelines  01/2020  on  data  subject  rights  –  right  of  access,  dd  18 
https://edpb.europa.eu/system/files/2022-01/edpb_guidelines_012022_right-of-access_0.pdf, para 146 e.v. 

januari  2022,  te  raadplegen  via 

januari  2022,  te  raadplegen  via 

januari  2022,  te  raadplegen 

 Beslissing ten gronde 57/2023 – 13/33 

volstaan,  bijvoorbeeld  wanneer  dit  werd  overeengekomen  tussen  de  klager  en  de 

verwerkingsverantwoordelijke.7  

49.  De  Geschillenkamer  meent  dat  het  overmaken  van  een  kopie  van  de  klankopnames  had 

moeten  worden  overgemaakt  aan  de  klager.  Deze  klankopnames  bevatten  immers  de 

persoonsgegevens die worden uitsproken, maar ook het stemgeluid van de klager, hetgeen 

ook een persoonsgegeven uitmaakt en niet kan worden weergegeven in transcripts.  

50.  Voor  de  volledigheid  verwijst  de  Geschillenkamer  naar  het  arrest  gewezen  in  de  zaak 

“Österreichische Datenschutzbehörde”8 waarin het Hof van Justitie heeft gesteld dat “het 

recht  om  van  de  verwerkingsverantwoordelijke  een  kopie  te  verkrijgen  van  de 

persoonsgegevens die worden verwerkt, inhoudt dat aan de betrokkene een getrouwe en 

begrijpelijke reproductie van al deze gegevens moet worden gegeven. Dit recht omvat het 

recht  om  een  kopie  te  verkrijgen  van  uittreksels  uit  documenten  of  zelfs  van  volledige 

documenten  of  databankuittreksels  die  onder  meer  die  gegevens  bevatten,  indien  de 

verstrekking van een dergelijke kopie onontbeerlijk is om de betrokkene in staat te stellen 

de hem bij deze verordening verleende rechten daadwerkelijk uit te oefenen, waarbij moet 

worden  benadrukt  dat  daarbij  ook  rekening  moet  worden  gehouden  met  de  rechten  en 

vrijheden van anderen”.9  

Uitzonderingen 

51.  Ondanks  dit  ruime  begrip  van  een  kopie,  en  niettegenstaande  het  feit  dat  het  de 

belangrijkste modaliteit is waarmee toegang moet worden verleend, kunnen onder bepaalde 

omstandigheden andere modaliteiten geschikt zijn. Overweging 63 van de AVG stelt dat het 

recht  op  inzage  geen  afbreuk  mag  doen  aan  de  rechten  of  vrijheden  van  anderen,  met 

inbegrip  van  het  zakengeheim  of  de  intellectuele  eigendom  en  met  name  aan  het 

auteursrecht dat de software beschermt. Die overwegingen mogen echter niet ertoe leiden 

dat de betrokkene alle informatie wordt onthouden.  

52.  Zoals reeds uiteengezet, voert de verweerster in haar conclusies verschillende argumenten 

hieromtrent aan.  

53.  Ten eerste voert de verweerster aan dat de telefoonopnames ook persoonsgegevens van 

haar medewerkers bevatten.  De rechten en vrijheden van deze medewerkers dienen door 

de verweerster verzekerd te worden. De Geschillenkamer merkt op dat artikel 15, lid 4 van 

de AVG bepaalt dat het recht om een kopie te verkrijgen geen afbreuk mag doen aan de 

rechten en vrijheden van anderen. De algemene bezorgdheid dat de rechten en vrijheden 

van  anderen kunnen worden  aangetast door  in te  gaan op  het  verzoek tot  inzage,  is  niet 

 

7  EDPB  Guidelines  01/2020  on  data  subject  rights  –  right  of  access,  dd  18 
https://edpb.europa.eu/system/files/2022-01/edpb_guidelines_012022_right-of-access_0.pdf para 153 e.v 
8 HvJEU, , 4 mei 2023, F.F. t. Österreichische Datenschutzbehörde, C-487/21, ECLI:EU:C:2023:369. 
9 HvJEU, , 4 mei 2023, F.F. t. Österreichische Datenschutzbehörde, C-487/21, ECLI:EU:C:2023:369, para 45.  

januari  2022,  te  raadplegen  via 

 Beslissing ten gronde 57/2023 – 14/33 

voldoende  om  een  beroep  te  doen  op  artikel  15,  lid  4  AVG.  De  Geschillenkamer  wijst  er 

echter op dat de verwerkingsverantwoordelijke moet kunnen aantonen dat in de concrete 

situatie rechten of vrijheden van anderen feitelijk zouden worden aangetast.  

54.  Zoals kan worden afgeleid uit overweging 4 van de AVG en uit de ratio achter artikel 52, lid 

1, van het Europees Handvest van de grondrechten, met name dat het recht op bescherming 

van persoonsgegevens geen absoluut recht is. Overweging 4 stelt meer in het bijzonder: “[…] 

Het recht op bescherming van persoonsgegevens heeft geen absolute gelding, maar moet 

worden beschouwd in relatie tot de functie ervan in de samenleving en moet conform het 

evenredigheidsbeginsel  tegen  andere  grondrechten  worden  afgewogen  […]".  Derhalve 

moet  ook  de  uitoefening  van  het  recht  op  toegang  worden  afgewogen  tegen  andere 

grondrechten  overeenkomstig  het  evenredigheidsbeginsel.  De  EDPB  heeft 

in  de 

Richtsnoeren  drie  stappen  voorzien  om  deze  afweging  uit  te  voeren.  Wanneer  deze 

afweging  ex  artikel  15,  lid  4,  AVG  aantoont  dat  inwilliging  van  het  verzoek  negatieve 

gevolgen  heeft  voor  de rechten en  vrijheden van  andere deelnemers (stap  1), moeten de 

belangen  van  alle  deelnemers  worden  afgewogen,  rekening  houdend  met  de  specifieke 

omstandigheden van het geval en met de waarschijnlijkheid en de ernst van de risico's die 

aan  de  verstrekking  van  de  gegevens  verbonden  zijn.  De  verwerkingsverantwoordelijke 

moet  proberen  de  conflicterende  rechten  met  elkaar  te  verzoenen  (stap  2),  bijvoorbeeld 

door  passende  maatregelen  te  nemen  om  het  risico  voor  de  rechten  en  vrijheden  van 

anderen te beperken, zoals bijvoorbeeld de informatie betreffende anderen zoveel mogelijk 

onleesbaar  maken  in  plaats  van  te  weigeren  een  kopie  van  de  persoonsgegevens  te 

verstrekken. Indien het echter onmogelijk is een verzoeningsoplossing te vinden, moet de 

verwerkingsverantwoordelijke in een volgende stap beslissen welk van de conflicterende 

rechten en vrijheden en vrijheden prevaleert (stap 3). 

55.  Toegepast op onderhavige zaak heeft de verweerster overeenkomstig het bovenstaande in 

stap  één  de  aanvraag  van  de  klager  geëvalueerd  en  vastgesteld  dat  de  opnames 

persoonsgegevens van medewerkers bevatten.  

56.  Om in het kader van stap 2 na te gaan of het overmaken van de kopie een impact heeft op 

de 

rechten 

en 

vrijheden 

van 

anderen,  moet 

de 

verweerster 

als 

verwerkingsverantwoordelijke  de  conflicterende  belangen  trachten  met  elkaar  te 

verzoenen door passende maatregelen te nemen om het risico voor de rechten en vrijheden 

van de betrokkene zo veel als mogelijk te beperken. Het is in dit kader dat de verweerster 

heeft aangeboden om de opnames te komen beluisteren in haar  hoofdkantoor. De klager 

heeft deze mogelijkheid geweigerd, maar kon echter wel akkoord gaan om een transcript te 

ontvangen  met  weglating  van  de  directe  identificatiegegevens  van  de  medewerkers  van 

verweerster, mits de nodige waarborgen inzake de correctheid hiervan. Er werd echter geen 

manier gevonden tussen de partijen om de conflicterende rechten te verzoenen.  

 Beslissing ten gronde 57/2023 – 15/33 

57. 

In  de  derde  stap  diende  de  verweerster  aldus  na  te  gaan  welke  van  de  conflicterende 

rechten prevaleert. Hierbij dient rekening te worden gehouden met de waarschijnlijkheid en 

ernst  van  mogelijke  risico’s  met  betrekking  tot  de  rechten  en  de  vrijheden  van  de 

medewerkers in de telefoonopnames. De verweerster concludeert dat het recht van haar 

medewerkers  prevaleert  en  hen  op  deze  wijze  wenst  af  te  schermen  van  (ontevreden) 

klanten. De Geschillenkamer volgt deze zienswijze niet. De Geschillenkamer merkt op dat er 

wellicht  persoonsgegevens  van  de  medewerkers  in  de  telefoonopnames  aanwezig  zijn, 

maar dat het gaat over een beperkte hoeveelheid, zoals de stem en de naam. Bovendien is 

het gesprek van professionele aard. De Geschillenkamer concludeert dan ook dat er geringe 

tot  geen  nadelige  gevolgen  zijn  voor  de  rechten  en  vrijheden  van  de  medewerkers.  De 

Geschillenkamer  oordeelt  bijgevolg  dat  de  verweerster  zich  niet  op  deze  rechten  en 

vrijheden  kan  beroepen  voor  de  weigering  tot  het  overmaken  van  een  kopie  aan  de 

verweerster.  

58.  Als tweede argument in het kader van de weigering tot verstrekking van een kopie aan de 

klager, werpt de verweerster op dat de Inspectiedienst tijdens het onderzoek heeft miskend 

dat de klager deze opnames wenst te gebruiken als bewijsmateriaal in een civielrechtelijk 

geschil  of  procedure,  waarvan  de  authenticiteit  en  integriteit  bewaard  moet  blijven.  De 

klager werpt hieromtrent op dat er nog geen sprake is van een gerechtelijke procedure.  

59.  De Geschillenkamer wijst erop dat, gelet op de ruime toepassing en interpretatie van het 

recht op inzage, het doel waarvoor het recht op inzage wordt uitgeoefend niet moet worden 

beschouwd als een voorwaarde voor de uitoefening van dit recht. Het komt bijgevolg niet 

toe aan verwerkingsverantwoordelijken om na te gaan waarom de betrokkene inzage in zijn 

persoonsgegevens wenst, maar enkel op wat het verzoek tot inzage inhoudt en of hij al dan 

niet persoonsgegevens van de betrokkene verwerkt. In de voormelde Richtsnoeren haalt de 

EDPB  ook  als  voorbeeld  aan  dat  een  verwerkingsverantwoordelijke  geen  inzage  mag 

weigeren op basis van vermoedens dat de betrokken persoonsgegevens zouden gebruikt 

kunnen worden door de betrokkene om zichzelf te verdedigen in de rechtbank in het geval 

van een commercieel geschil met de verwerkingsverantwoordelijke.10 De Geschillenkamer 

concludeert bijgevolg dat de verweerster zich hierop niet kan beroepen voor het weigeren 

van het recht op inzage.  

60.  Ten derde werpt de verweerster op dat een groot deel van het productieproces telefonisch 

verloopt en als doel heeft de behoeftes, wensen, werkwijze enz. met de klant te bespreken. 

De producten aangeboden door de verweerster zijn immers producten gemaakt op maat 

voor de klant. Op basis van de gespreksinhoud, zoals de vragen die gesteld zouden worden 

 

10  EDPB  Guidelines  01/2020  on  data  subject  rights  –  right  of  access,  dd  18 
januari  2022,  te  raadplegen  via 
https://edpb.europa.eu/system/files/2022-01/edpb_guidelines_012022_right-of-access_0.pdf  para 
13.  AG  Emiliou 
bevestigt  deze  stelling  in  diens  conclusies  in  de  zaak  C-307/22,  20  april  2023,  FT  t.  DW,  para  28,  https://eur-
lex.europa.eu/legal-content/NL/TXT/HTML/?uri=CELEX:62022CC0307. 

 Beslissing ten gronde 57/2023 – 16/33 

aan  de  klant,  zou  het  dus  mogelijk  zijn  om  de  werkmethodes,  knowhow  en  aldus 

zakengeheimen van de verweerster af te leiden.  

61.  Zoals reeds vermeld stelt overweging 63 dat het recht op inzage geen afbreuk mag doen 

aan  de  rechten  of  vrijheden  van  anderen,  met  inbegrip  van  het  zakengeheim.  De  AVG 

verduidelijkt echter niet wat onder het zakengeheim in de zin van overweging 63 AVG moet 

begrepen  worden.  In  het  Belgisch  nationaal  recht  definieert  artikel  I.17/1  WER  het 

bedrijfsgeheim als volgt:  

“Informatie die aan de volgende cumulatieve voorwaarden voldoet: 

   a)  ze  is  geheim  in  die  zin  dat  zij,  in  haar  geheel  dan  wel  in  de  juiste  samenstelling  en 

ordening van haar bestanddelen, niet algemeen bekend is bij of gemakkelijk toegankelijk 

is  voor  personen  binnen  de  kringen  die  zich  gewoonlijk  bezighouden  met  de 

desbetreffende soort informatie; 

   b) ze bezit handelswaarde omdat zij geheim is; 

   c)  ze  is  door  de  persoon  die  rechtmatig  daarover  beschikt  onderworpen  aan  redelijke 

maatregelen, gezien de omstandigheden, om deze geheim te houden.” 

62. 

 De  Geschillenkamer  begrijpt  uit  de  conclusies  van  de  verweerster  dat  in  de  opnames 

besproken wordt hoe de website gebouwd zou worden. Hierbij zouden vragen gesteld zijn 

uit  dewelke  de  knowhow  en  de  productieprocessen  van  de  verweerster  zouden  kunnen 

worden afgeleid. Het overmaken van een kopie van deze gesprekken zou dus een schending 

van  het  bedrijfsgeheim  van  de  verweerster  uitmaken,  zo  stelt  de  verweerster.  De 

Geschillenkamer  merkt  echter  op  dat  deze  informatie  niet  voldoet  aan  de  hierboven 

vermelde definitie van een bedrijfsgeheim. Volgens de eerste voorwaarde van de voormelde 

definitie is een bedrijfsgeheim geheim in die zin dat zij, in haar geheel, dan wel in de juiste 

samenstelling en ordening van haar bestanddelen, niet algemeen bekend is, of gemakkelijk 

toegankelijk is voor personen binnen de kringen die zich gewoonlijk bezighouden met de 

desbetreffende  soort  informatie.  De  Geschillenkamer  merkt  op  dat  deze  informatie  niet 

beperkt 

toegankelijk 

is.  Deze 

informatie  wordt 

immers  meegedeeld 

in 

standaardgesprekken met alle klanten, waarbij het voor concurrenten ook mogelijk is om 

zich voor te doen als klant en zo de benodigde informatie te verkrijgen. Bovendien is deze 

informatie ook niet beschermd door middel van een geheimhoudingsovereenkomst. Dit zou 

dus  betekenen  dat  de  klanten  de  zogezegde  zakengeheimen  van  verweerster  zouden 

kunnen en mogen doorgeven naar derden. De informatie wordt immers al gegeven tijdens 

de gesprekken zelf zonder dat er op dat moment is overeengekomen om deze geheim te 

houden. Bovendien dient de informatie nog in de juiste samenstelling of ordening van haar 

bestanddelen  geplaatst  worden  opdat  zij  relevant  zou  kunnen  zijn  om  de  knowhow  te 

achterhalen.  

 Beslissing ten gronde 57/2023 – 17/33 

63.  Gelet op bovenstaande, oordeelt de Geschillenkamer dat de bovenvermelde uitzonderingen 

op het recht op het overmaken van een kopie niet van toepassing zijn in deze zaak. 

Rechtsmisbruik  

64. 

In  ondergeschikte  orde  stelt  de  verweerster  dat  de  uitoefening  van  het  recht  tot  inzage 

ongegrond  is  daar  zij  een  manifeste  vorm  van  rechtsmisbruik  uitmaakt.  De  verweerster 

voert  in  verband  daarmee  aan  dat  de  klager  op  een  oneigenlijke  manier  de  betreffende 

opnames  wenst  te  bekomen  in  het  kader  van  het  commercieel  geschil.  In  zijn  conclusies 

betoogt  de  klager  dat  het  de  verweerster  zelf  is  die  steeds  telefonisch  contact  heeft 

opgenomen met de klager. Volgens de klager moet verweerster dan ook instaan voor het 

vrijwaren van het recht op inzage van de klager aangezien hij dit niet zelf kan uitoefenen.  

65.  De  Geschillenkamer  herinnert  eraan  dat  het  Unierecht  niet  met  het  oog  op  misbruik  of 

bedrog  mag  worden  ingeroepen.11  Advocaat-Generaal  Kokott  stelt  in  verband  met  het 

misbruik inzake het recht op toegang dat de vaststelling of er sprake is van misbruik zowel 

een objectief als  een subjectief  element  vereist. Wat,  ten eerste,  het objectieve element 

betreft, moet uit een geheel van objectieve omstandigheden blijken dat in weerwil van de 

formele  naleving  van  de  door  een  Unieregeling  opgelegde  voorwaarden,  het  door  deze 

regeling beoogde doel niet werd bereikt. Ten tweede vereist een dergelijke vaststelling ook 

een subjectief element, in die zin dat uit een geheel van objectieve factoren moet blijken dat 

het  wezenlijke  doel  van  de  betrokken  handelingen  erin  bestaat  een  ongerechtvaardigd 

voordeel  te  verkrijgen.  Het  verbod  van  misbruik  geldt  immers  niet  wanneer  er  voor  de 

betrokken handelingen een andere verklaring  kan  bestaan dan de loutere  verkrijging  van 

een (ongerechtvaardigd) voordeel.12 

66.  Voor wat betreft het objectieve element stelt de Geschillenkamer vast dat  de wensen en 

behoeften van de klager, die hij uit  als klant van verweerster, als persoonsgegevens moeten 

gekwalificeerd  worden  aangezien  die  informatie  wegens  haar  inhoud,  doel  of  gevolg 

gelieerd  is  aan  een  bepaalde  persoon  (namelijk  de  klager  zelf).  Deze  gesprekken  uiten 

immers de visie en gedachtegang van de klager voor wat betreft de gewenste producten. 

Het verzamelen van deze informatie door de verweerster heeft tot doel om een product te 

maken op maat van de klager. Het is immers de bedoeling van de klager om door middel van 

de op maat gemaakte website en video zichzelf (en zijn eenmanszaak)13 te onderscheiden 

van zijn concurrenten.  

 

11  HvJEU,  9  maart  1999,  Centros,  C‑212/97,  EU:C:1999:126,  para  24,  HvJEU,  2  juni  2016,  Bogendorff  von  Wolffersdorff, 
C‑438/14, EU:C:2016:401, punt 57. 
12 AG Opinie bij HvJEU, 20 juli 2017, Nowak, C-434/16, ECLI:EU:C:2017:582, para 42 e.v. 
13  Het  Hof  van  Justitie  heeft  geoordeeld  dat  "voor  zover  de  officiële  titel  van  de  rechtspersoon  een  of  meer  natuurlijke 
personen identificeert", de rechtspersoon op grond van de artikelen 713 en 813 van het Handvest van de grondrechten van de 
Europese Unie aanspraak kan maken op de bescherming van gegevens die met hem verband houden.13 Aangezien de AVG 
een uitwerking is van de overkoepelende waarborgen die in deze Handvestbepalingen zijn neergelegd, kan een dergelijke 
bescherming voor rechtspersonen ook uit de AVG voortvloeien, hoewel deze bescherming niet de rechtspersoon als zodanig 

 Beslissing ten gronde 57/2023 – 18/33 

67.  Deze kwalificatie als persoonsgegevens heeft tot gevolg dat de basisbeginselen van de AVG 

van  toepassing  zijn  alsook  dat  de  betrokkene  zijn  rechten  voortvloeiend  uit  de  AVG  kan 

uitoefenen, zoals de evaluatie van de juistheid ervan of het recht om zich te verzetten tegen 

de  verwerking  van  zijn  persoonsgegevens  buiten  de  context  van  de  gesloten 

overeenkomsten  om.  Aldus  moet  worden  vastgesteld  dat  het  verlenen  van  een  recht  op 

toegang tot die wensen en behoeften in de opnames het doel van de AVG dient, dat erin 

bestaat de bescherming  te garanderen  van het recht op persoonlijke levenssfeer  van de 

klager in verband met de verwerking van zijn persoonsgegevens.  

68.  Voor wat betreft het subjectief element, stelt de Geschillenkamer vast dat  het wezenlijke 

doel van de betrokken handelingen er niet in bestaat een ongerechtvaardigd voordeel  te 

verkrijgen. De Geschillenkamer stelt  dat  de uitoefening  van het recht op inzage  de enige 

wijze is voor de klager om na te gaan om inzage te krijgen in welke persoonsgegevens de 

verweerster verwerkt en op welke wijze deze verwerking desgevallend gebeurt. Aangezien 

de contacten telefonisch verlopen, heeft de klager zelf geen schriftelijke neerslag van de 

verwerking  van  zijn  gegevens.  Een  verzoek  kan  ook  niet  geweigerd  worden  indien  de 

betrokkene de intentie zou hebben om de persoonsgegevens te gebruiken om klacht in te 

dienen tegen de verweerster.14 Bijgevolg kan er geen sprake zijn van een rechtsmisbruik. 

69.  Het Inspectieverslag stelt vast dat er eveneens een inbreuk zou zijn van artikel 12, lid 3 en lid 

4  AVG.  De  Geschillenkamer  stelt  echter  vast  dat  de  verweerster  een  antwoord 

geformuleerd heeft op het verzoek van de klager binnen de gestelde termijn van één maand, 

waardoor er geen sprake is van een inbreuk op artikel 12, lid 3 AVG. De verweerster heeft 

ook  het  verzoek  tot  inzage  niet  zonder  meer  geweigerd,  maar  stelde  -onvoldoende 

gelijkwaardige - alternatieven voor, waardoor er geen sprake is van een inbreuk op artikel 

12, lid 4 AVG.  

70.  Gelet op het bovenstaande oordeelt de Geschillenkamer dat de verweerster geen correct 

en  rechtmatig  gevolg  gegeven  heeft  aan  de  uitoefening  van  het  recht  op  inzage  van  de 

klager, hetgeen een inbreuk uitmaakt op artikel 12, lid 2 en op artikel 15 van de AVG. 

II.3.  Artikel 5, lid 1, a) (transparantie), artikel 12, lid 1 en artikel 13, lid 1 en lid 2, AVG 

71.  Op basis van artikel 12, lid 1 en artikel 13, lid 1 en lid 2 van de AVG is het noodzakelijk dat de 

verweerster als verwerkingsverantwoordelijke aan de betrokkenen beknopte, transparante 

en  begrijpelijke  informatie  bezorgt  over  de  persoonsgegevens  die  verwerkt  worden.  De 

voormelde  transparantieverplichtingen  vormen  een  concretisering  van  de  algemene 

transparantieverplichting van artikel 5, lid 1, a) van de AVG. Zoals reeds uiteengezet moet de 

 

betreft, maar de natuurlijke perso(o)n(en) die deze vormen, en zich waarschijnlijk voornamelijk voordoet in gevallen waarin de 
rechtspersoon in feite een eenmanszaak is of een klein familiebedrijf met een transparante "bedrijfssluier". 
14  EDPB  Guidelines  01/2020  on  data  subject  rights  –  right  of  access,  dd  18 
https://edpb.europa.eu/system/files/2022-01/edpb_guidelines_012022_right-of-access_0.pdf, para 13. 

januari  2022,  te  raadplegen  via 

 Beslissing ten gronde 57/2023 – 19/33 

verweerster  de  passende  technische  en  organisatorische  maatregelen  nemen  om  te 

waarborgen  en  te  kunnen  aantonen  dat  de  verwerking  plaatsvindt  conform  de  AVG.  De 

verweerster moet daarbij de gegevensbeschermingsbeginselen doeltreffend uitvoeren, de 

rechten van de betrokkenen beschermen alsook alleen persoonsgegevens verwerken die 

noodzakelijk zijn voor elk specifiek doel van de verwerking. 

II.3.1.  Vaststellingen in het Inspectieverslag 

72.  De Inspectiedienst stelt ten eerste vast dat de verweerster niet aantoont dat zij de klager 

effectief  transparant  en  tijdig  heeft  geïnformeerd  over  de  informatie  die  moet  worden 

bezorgd overeenkomstig de artikelen 12 en 13 van de AVG.  

II.3.2.  Standpunt van de klager 

73.  De klager sluit zich volledig aan bij de vaststellingen van de Inspectiedienst. Hieraan voegt 

hij  toe  dat  hij  inderdaad  niet  op  afdoende  wijze  op  de  hoogte  gebracht  was  dat  de 

gesprekken werden opgenomen. De klager betwist dat hij bij ieder telefonisch contact op de 

hoogte  werd  gesteld  dat  de  gesprekken  werden  opgenomen.  Het  is  eerst  bij  het  erop 

volgend e-mailverkeer dat hij van de opnames op de hoogte gebracht werd. Bijgevolg heeft 

de verweerster niet voldaan aan haar informatieverplichting.  

II.3.3.  Standpunt van de verweerster 

74.  De  verweerster  voert  aan  in  haar  conclusies  dat  zij  haar  transparantieverplichtingen 

ingevolge de artikelen 12 en 13 AVG niet geschonden heeft. De verweerster stelt dat zij de 

klager  op  verschillende  tijdstippen  en  door  middel  van  verschillende  kanalen  heeft 

geïnformeerd over de litigieuze verwerking, te weten bij het sluiten van de overeenkomsten, 

via de privacyverklaring op de website en via de automatische berichten bij de ontvangst van 

de  oproepen.  Wat  betreft  de  onduidelijkheid  omtrent  de  opnames  die  door  de 

Inspectiedienst  werd  vastgesteld,  werpt  de  verweerster  op  dat  de  telefoongesprekken 

enkel werden opgenomen bij inkomende en uitgaande oproepen van het algemeen nummer. 

Indien een werknemer rechtstreeks contact opnam met de klager of rechtstreeks door de 

klager  gecontacteerd  werd,  werden  de  gesprekken  niet  opgenomen.  Daarnaast  werd  de 

klager  volgens  de  verweerster  uitvoering  geïnformeerd  over  zijn  rechten  onder  de  AVG 

teneinde de uitoefening ervan te faciliteren. De verweerster concludeert dan ook dat zij wel 

degelijk voldaan heeft aan haar verplichtingen krachtens de artikelen 12 en 13 van de AVG.  

II.3.4.  Beoordeling door de Geschillenkamer 

75.  De  Geschillenkamer  moet  oordelen  of  de  klager  afdoende  geïnformeerd  werd  over  de 

litigieuze verwerking om aan de eisen van artikel 12, lid 1, en artikel 13, lid 1 en lid 2 AVG te 

voldoen.  

 Beslissing ten gronde 57/2023 – 20/33 

76.  Artikel  12, 

lid  1  AVG  schrijft  voor  dat  de  verwerkingsverantwoordelijke  “passende 

maatregelen” neemt“ opdat de betrokkene de in de artikelen 13 en 14 bedoelde informatie 

[...] in verband met de verwerking in een beknopte, transparante, begrijpelijk en gemakkelijk 

toegankelijke vorm en in duidelijke en eenvoudige taal ontvangt, in het bijzonder wanneer de 

informatie specifiek voor een kind bestemd is”.  

77.  De Geschillenkamer stelt vast dat artikel 14 van beide gesloten overeenkomsten stipuleert 

dat de telefoongesprekken kunnen worden opgenomen met als doel de uitvoering van de 

overeenkomst. Dit wordt eveneens vermeld in de privacyverklaring. Hieromtrent verwijst de 

Geschillenkamer  naar  de 

richtsnoeren 

inzake 

transparantie  van  de  Groep 

Gegevensbescherming  artikel 29 waarin wordt bepaald als volgt: "Elke onderneming  met 

een website zou op die site een verklaring of een mededeling over de bescherming van de 

persoonlijke levenssfeer moeten publiceren. Een rechtstreekse link naar deze verklaring of 

mededeling  over  de  bescherming  van  de  persoonlijke  levenssfeer  zou  duidelijk  zichtbaar 

moeten  zijn  op  elke  pagina  van  de  website,  onder  een  algemeen  gebruikte  term  (bv. 

"Vertrouwelijkheid", "Vertrouwelijkheidsbeleid" of "Mededeling inzake de bescherming van 

de  persoonlijke  levenssfeer".15  De  Groep  Gegevensbescherming  artikel  29  stelt  dat  "alle 

informatie die aan een betrokkene wordt toegestuurd, ook toegankelijk zou moeten zijn op 

een enkele plaats of in eenzelfde document (op papier of in elektronisch formaat) dat vlot 

kan  worden  geraadpleegd  door  deze  persoon  indien  hij  alle  informatie  die  hem  wordt 

toegestuurd wenst te raadplegen."16  

78.  De  Geschillenkamer  wijst  erop  dat  de  klager  werd  geïnformeerd  over  de  litigieuze 

verwerking via de – door hem ondertekende – overeenkomsten en via de privacyverklaring. 

De Geschillenkamer stelt hierbij echter vast dat niet alle essentiële informatie meegedeeld 

werd.   

79.  Vooreerst  stelt  de  Geschillenkamer  in  dit  verband  vast  dat  de  privacyverklaring  niet  op 

voldoende  gedetailleerde  wijze  melding  maakt  van  de  precieze  rechtsgrond(en),  de 

doeleinden van de verwerking en de persoonsgegevens die gebruikt werden, zoals vereist 

door artikel 13, lid 1 en 2 AVG. De Geschillenkamer stelt vast dat de privacyverklaring wel 

deze elementen vermeldt, maar dat de wijze waarop niet begrijpelijk en transparant is voor 

de betrokkenen, aangezien niet duidelijk is voor de betrokkene welke gegevens voor welk 

doeleinde worden verwerkt en op basis van welke rechtsgrond dit gebeurt. Idealiter voorziet 

de verwerkingsverantwoordelijke een oplijsting van de verschillende doeleinden waarvoor 

hij  persoonsgegevens  verwerkt,  met  telkens  de  aanduiding  welke  (categorieën  van) 

 

15 Werkgroep "Artikel 29", "Richtsnoeren inzake transparantie overeenkomstig Verordening (EU) 2016/679", herziene en 
op 11 april 2018 goedgekeurde versie (beschikbaar op: https://ec.europa.eu/newsroom/article29/items/622227), punt 11. 
16 Werkgroep "Artikel 29", "Richtsnoeren inzake transparantie overeenkomstig Verordening (EU) 2016/679", herziene en 
op 11 april 2018 goedgekeurde versie (beschikbaar op: https://ec.europa.eu/newsroom/article29/items/622227), punt 17. 

 Beslissing ten gronde 57/2023 – 21/33 

persoonsgegevens  hiervoor  worden  verwerkt,  via  welke  bron  zij  werden  verkregen,  voor 

hoelang zij worden bewaard en met welke (categorieën van) ontvangers ze (kunnen) worden 

gedeeld.17 

80.  Ten tweede  stelt  de Geschillenkamer  vast dat de privacyverklaring  niet duidelijk  melding 

maakt van de bewaartermijnen van de betrokken persoonsgegevens dan wel de criteria ter 

bepaling hiervan, zoals vereist door artikel 13, lid 2 a) AVG. De privacyverklaring vermeldt 

hieromtrent het volgende: “[Verweerster] stelt alle noodzakelijke middelen in het werk om 

ervoor te zorgen dat de gegevens van persoonlijke aard worden bewaard voor de hierboven 

beschreven doeleinden en dat ze de wettelijke termijnen niet overschrijdt.” Zoals ook uit de 

Richtsnoeren  van  de  Groep  Gegevensbescherming  blijkt,  volstaat  een  dergelijke 

formulering  niet.  De  Groep  Gegevensbescherming  wijst  er  in  dit  verband  op  dat  de 

(vermelding  van  de)  bewaartermijn  verband  houdt  met  het  beginsel  van  minimale 

gegevensverwerking vervat in artikel 5, lid 1, c) AVG alsook de vereiste van opslagbeperking 

van artikel 5, lid 1, e) AVG. Deze preciseert dat “de opslagperiode (of de criteria om die te 

bepalen) kan (kunnen) worden gedicteerd door factoren als wettelijke vereisten of sectorale 

richtsnoeren, maar altijd zodanig moeten worden geformuleerd dat de betrokkene, op basis 

van  zijn  of  haar  eigen  situatie,  kan  beoordelen  wat  de  bewaringstermijn  voor  specifieke 

gegevens/doeleinden  is”.18  De  Geschillenkamer  stelt,  gelet  op  al  het  voorgaande,  een 

schending vast van artikel 5, lid 1, a), artikel 12, lid 1 en lid 2, artikel 13, lid 1, c) en lid 2 a) 

van de AVG. 

II.4.  Artikel 5 AVG, artikel 24, lid 1 AVG en artikel 25, lid 1 en 2 AVG 

II.4.1.  Vaststellingen in het Inspectieverslag 

81.  De  verwerkingsverantwoordelijke  moet  de  beginselen  uit  artikel  5  AVG  naleven  en  dat 

kunnen aantonen. Dat volgt uit de verantwoordingsplicht zoals begrepen in artikel 5, lid 2 j° 

artikel  24, 

lid  1  AVG.  Op  basis  van  de  artikelen  24  en  25  AVG  moet  elke 

verwerkingsverantwoordelijke  de  passende  technische  en  organisatorische  maatregelen 

nemen  om  te  waarborgen  en  te  kunnen  aantonen  dat  de  verwerking  plaatsvindt 

overeenkomstig de AVG.  

82. 

In zijn Inspectieverslag stelt de Inspectiedienst vast dat de artikelen 5, 24, lid 1 en 25, lid 1 en 

2 AVG werden geschonden.  

 

17 Dit laat de betrokkenen toe om eventueel via een verzoek tot recht op inzage concreet te vragen met welke individuele 
ontvangers de persoonsgegevens meegedeeld worden, zie o.a. HvJEU, 12 januari 2023, Österreichische Post AG, C-154/21, 
ECLI:EU:C:2023:3. 
18 Richtsnoeren inzake transparantie overeenkomstig Verordening (EU) 2016/679, WP260rev1 vastgesteld op 29 november 
2017, p 25. 

 Beslissing ten gronde 57/2023 – 22/33 

83. 

In  het  kader  van  zijn  onderzoek  omtrent  de  verantwoordingsplicht  in  het  kader  van  de 

naleving van de grondbeginselen uit artikel 5, lid 2 AVG heeft de Inspectiedienst volgende 

vraag overgemaakt aan de verweerster: 

“Een  met  documenten  onderbouwd  antwoord  op  de  vraag  welke  technische  en 

organisatorische maatregelen de [de verweerster] heeft genomen om te waarborgen dat 

zijn  verwerkingsactiviteiten  plaatsvinden  in  overeenstemming  met  de  beginselen  inzake 

verwerking van persoonsgegevens overeenkomstig artikelen 5, 24 en 25 van de AVG.” 

84.  De  verweerster  heeft  op  bovenstaande  vraag  een  antwoord  geformuleerd  dat,  aldus  de 

Inspectiedienst,  focust  op  de  –  volgens  de  verweerster  –  correcte  behandeling  van  het 

verzoek  inzake  het  recht  op  inzage  van  de  klager.  De  Inspectiedienst  stelt  in  zijn 

Inspectieverslag dat dit antwoord naast de kwestie is, aangezien de vraag betrekking had op 

de naleving van alle basisbeginselen van de AVG door de verweerster sinds de 25 mei 2018. 

Bijgevolg komt de Inspectiedienst tot de vaststelling dat er een inbreuk is op artikel 5, artikel 

24, lid 1 en artikel 25, lid 1 AVG. 

85.  Ten tweede komt de Inspectiedienst tot de vaststelling dat de verweerster niet aantoont 

welke technische en organisatorische maatregelen er werden genomen om het uitoefenen 

van  de  rechten  van  de  betrokkenen  te  faciliteren  en  adequaat  te  kunnen  opvolgen 

overeenkomstig  artikel  12  AVG.  De  Inspectiedienst  verwijst  in  dit  verband  naar  (i)  zijn 

eerdere  vaststelling  dat  de  verweerster  het  recht  van  inzage  van  de  klager  ten  onrechte 

heeft bemoeilijkt en (ii) het feit dat de verweerster in haar antwoord nergens melding maakt 

en kopie bezorgt van documenten die in de praktijk enerzijds de directie en medewerkers 

van de verweerster informeren en sensibiliseren over het faciliteren en adequaat opvolgen 

van  de  rechten  van  de  betrokkenen  en  anderzijds  ertoe  bijdragen  dat  inbreuken  en 

(menselijke)  fouten  inzake  de  rechten  van  de  betrokkenen  effectief  en  efficiënt  worden 

opgevolgd en waar nodig worden gesanctioneerd. Bijgevolg komt de Inspectiedienst tot de 

vaststelling dat er een inbreuk is op artikel 24, lid 1 en artikel 25, lid 1 AVG. 

II.4.2.  Standpunt van de klager  

86.  De klager sluit zich aan bij de vaststellingen in het Inspectieverslag. 

II.4.3.  Standpunt van de verweerster 

87. 

In haar conclusies betwist de verweerster deze vaststelling. De verweerster betreurt dat de 

Inspectiedienst is gekomen tot een schending van de verantwoordingsplicht zoals begrepen 

in artikel 5, lid 2, artikel 24, lid 1 en artikel 25, lid 1 AVG omwille van een misvatting van een 

van  de  vragen  van  de  Inspectiedienst  door  de  verweerster.  De  verweerster  hekelt  de 

vaststelling dat haar antwoord op de bovenvermelde vraag niet concreet genoeg was, terwijl 

de vraag  allesbehalve specifiek  geformuleerd was, aldus de verweerster. De verweerster 

wijst er ook op dat zij in haar antwoord had vermeld dat zij steeds beschikbaar was voor alle 

 Beslissing ten gronde 57/2023 – 23/33 

verdere informatie, maar dat geen verdere vragen gesteld werden. Bovendien werd enkele 

dagen later het Inspectieonderzoek afgerond.  

88.  Aangezien de verweerster de vaststellingen inzake de transparantie en het recht op inzage 

betwist,  stelt  zij  bijgevolg  ook  dat  zij  wel  de  passende  technische  en  organisatorische 

maatregelen getroffen heeft om de verplichtingen inzake transparantie te waarborgen en 

het recht op inzage te faciliteren. 

II.4.4.  Beoordeling door de Geschillenkamer  

89.  De  Geschillenkamer  herinnert  eraan  dat  elke  verwerkingsverantwoordelijke  de 

grondbeginselen inzake de bescherming van persoonsgegevens zoals begrepen in artikel 5, 

lid  1  AVG  moet  naleven  en  dat  moet  kunnen  aantonen.  Dat  vloeit  voort  uit  de 

verantwoordingsplicht in artikel 5, lid 2 van de AVG juncto artikel 24, lid 1 van de AVG zoals 

bevestigd door de Geschillenkamer19.  

90.  Op basis van de artikelen 24 en 25 van de AVG moet de verweerster passende technische 

en organisatorische maatregelen nemen om te waarborgen en te kunnen aantonen dat de 

verwerking  plaatsvindt  conform  de  AVG.  De  verweerster  moet  daarbij  de 

gegevensbeschermingsbeginselen doeltreffend uitvoeren, de rechten van de betrokkenen 

beschermen  alsook  alleen  persoonsgegevens  verwerken  die  noodzakelijk  zijn  voor  elk 

specifiek doel van de verwerking. 

91. 

In  het  kader  van  zijn  onderzoek  heeft  de  Inspectiedienst  beoordeeld  in  welke  mate  de 

verweerster de nodige technische en organisatorische maatregelen heeft genomen om te 

voldoen  aan  deze  beginselen  uit  artikel  5,  lid  1  AVG  en  in  het  bijzonder  het  beginsel  van 

rechtmatigheid en transparantie. In casu heeft de verweerster een antwoord verstrekt aan 

de Inspectiedienst waarin zij toelichting geeft omtrent de aspecten inzake de AVG uit de 

klacht, zoals de informatieverplichtingen en het recht op inzage. De Geschillenkamer leest 

echter  in  het  Inspectierapport  dat  het  antwoord  dat  door  de  verweerster  geformuleerd 

werd,  niet  volstond  voor  de 

Inspectiedienst.  Zoals  hierboven  uiteengezet 

is  de 

Inspectiedienst  in  casu  van  oordeel  dat  bepaalde  informatie,  die  voor  de  Inspectiedienst 

essentieel 

is  om  tot  een  goede  beoordeling  te  komen,  ontbreekt  waardoor  de 

Inspectiedienst geconcludeerd werd dat er sprake was van een schending van artikel 5, lid 

2, artikel 24, lid 1 en artikel 25, lid 1 AVG.  

92.  De  Geschillenkamer  merkt  hierbij  op  indien  de  Inspectiedienst  vaststelt  dat  er  geen 

concrete  informatie  werd  aangeleverd  door  een  verwerkingsverantwoordelijke,  dit  een 

aanleiding  vormt  om  bijkomend  onderzoek  te  doen.  De  Geschillenkamer  stelt  vast  dat  in 

casu  geen  bijkomende  vragen  werden  gesteld  over  welbepaalde  onderwerpen  of  dat  er 

Beslissing 

19 
https://www.gegevensbeschermingsautoriteit.be/professioneel/publicaties/beslissingen.   

gronde 

2020 

van 

juni 

ten 

23 

beschikbaar 

 
34/2020 

via 

de 

webpagina 

 Beslissing ten gronde 57/2023 – 24/33 

geen welbepaalde documenten werden opgevraagd om tot een goede beoordeling van de 

zaak  te  kunnen  komen  voor  wat  betreft  de  verantwoordingsplicht  in  het  kader  van  de 

grondbeginselen van de AVG begrepen in artikel 5, lid 1, b) t.e.m. f) AVG.  

93.  De Geschillenkamer heeft in deel II.2.4 vastgesteld dat er sprake was van een inbreuk van 

de  verplichting  inzake  het  faciliteren  van  het  verzoek  tot  inzage  van  de  betrokkene 

ingevolge artikel 12, lid 2 j° artikel 15 AVG. De Geschillenkamer heeft in deel II.3.4 geoordeeld 

dat  er  eveneens  sprake  was  van  een  inbreuk  op  de  transparantieverplichtingen  zoals 

begrepen  in  artikel  12,  lid  1  en  artikel  13,  lid  1,  c)  en  lid  2  a)  AVG  voor  wat  betreft  de 

begrijpelijke taal en de vermelding van de bewaartermijnen in de privacyverklaring. 

94. 

 De Geschillenkamer  stelt  dan  ook  vast  dat  de  verweerder  niet  kon  aantonen  dat  hij  de 

nodige technische en organisatorische maatregelen heeft genomen om te voldoen aan deze 

verplichtingen. Bijgevolg besluit de Geschillenkamer dat er sprake was van een inbreuk op 

de  artikelen  5,  lid  2,  24,  lid  1  en  25  lid  1  AVG  voor  wat  betreft  de  verplichtingen 

voortvloeiend uit artikel 12, lid 2 j° artikel 15 AVG enerzijds en artikel 12, lid 1 en artikel 

13, lid 1, c) en lid 2 a) AVG anderzijds. 

95.  Voor  wat  betreft  de  verantwoordingsplicht 

in  het  kader  van  de  naleving  van  de 

grondbeginselen  van  de  AVG  zoals  begrepen  in  artikel  5,  lid  1,  b)  t.e.m.  f)  AVG,  stelt  de 

Geschillenkamer vast dat er onvoldoende elementen zijn om tot een schending hiervan te 

oordelen. 

III.  Sancties 

III.1.  Algemeen 

96.  Op basis van de stukken uit het dossier stelt de Geschillenkamer vast dat er sprake is van 

volgende inbreuken 

- 

- 

artikel 12, lid 2 en artikel 15 AVG voor wat betreft het recht op inzage;  

artikel 5, lid 1, a) (transparantie), artikel 12, lid 1 en artikel 13, lid 1, c) en lid 2 a) AVG, voor 

wat  betreft  de  begrijpelijke  taal  en  de  vermelding  van  de  bewaartermijnen  in  de 

privacyverklaring; 

97.  Krachtens artikel 100 van de WOG heeft de Geschillenkamer de bevoegdheid om:  

1° een klacht te seponeren; 

2° de buitenvervolgingstelling te bevelen; 

3° een opschorting van de uitspraak te bevelen; 

4° een schikking voor te stellen; 

5° waarschuwingen en berispingen te formuleren; 

6° te bevelen dat wordt voldaan aan de verzoeken van de betrokkene om zijn rechten uit te 

oefenen; 

 Beslissing ten gronde 57/2023 – 25/33 

7° te bevelen dat de betrokkene in kennis wordt gesteld van het veiligheidsprobleem; 

8° te bevelen dat de verwerking tijdelijk of definitief wordt bevroren, beperkt of verboden; 

9° te bevelen dat de verwerking in overeenstemming wordt gebracht; 

10° de rechtzetting, de beperking of de verwijdering van gegevens en de kennisgeving 

ervan aan de ontvangers van de gegevens te bevelen; 

11° de intrekking van de erkenning van certificatie-instellingen te bevelen; 

12° dwangsommen op te leggen; 

13° administratieve geldboeten op te leggen; 

14° de opschorting van grensoverschrijdende gegevensstromen naar een andere Staat of 

een internationale instelling te bevelen; 

15° het dossier over te dragen aan het parket van de procureur des Konings te Brussel, die 

het in kennis stelt van het gevolg dat aan het dossier wordt gegeven; 

16° geval per geval te beslissen om haar beslissingen bekend te maken op de website van 

de Gegevensbeschermingsautoriteit. 

III.2. Artikel 5, lid 1, a) (transparantie), artikel 12, lid 1 en artikel 13, lid 1 c) en lid 2, a) AVG in 
combinatie  met  het  verantwoordingsbeginsel  ex  artikel  5,  lid  2,  artikel  24,  lid  1  en 
artikel 25, lid 1 AVG 

98.  Voor wat betreft de inbreuk op artikel 5, lid 1, a) (transparantie), artikel 12, lid 1 en artikel 

13, lid 1, c) en lid 2 a) AVG, met betrekking tot de begrijpelijke taal en de vermelding van de 

bewaartermijnen  in  de  privacyverklaring,  herinnert  de  Geschillenkamer  eraan  dat  zij  veel 

belang  hecht  aan  transparantie  als  een  van  de  fundamentele  beginselen  van  de  AVG. 

Transparantie is een overkoepelende verplichting op grond van de AVG, die van toepassing 

is op drie kerngebieden: 1) de verstrekking van informatie aan betrokkenen in verband met 

een  behoorlijke  verwerking;  2)  de  wijze  waarop  verwerkingsverantwoordelijken 

communiceren met betrokkenen over hun rechten uit hoofde van de AVG; en 3) de wijze 

waarop verwerkingsverantwoordelijken betrokkenen helpen om hun rechten uit te oefenen. 

Daarnaast 

stelt 

de 

transparantie 

de 

betrokkenen 

in 

staat 

om 

verwerkingsverantwoordelijken en verwerkers verantwoording te laten afleggen. Het komt 

dan ook toe aan de verweerster als verwerkingsverantwoordelijke om de nodige passende 

technische  en  organisatorische  maatregelen  te  nemen  om  het  transparantiebeginsel  te 

waarborgen. In onderhavige zaak is de inbreuk op de transparantie niet van die aard zij de 

toepassing van deze kerngebieden verhinderen of zwaar bemoeilijken. In casu is de inbreuk 

beperkt gebleven tot het vermelden van de nodige informatie op een onoverzichtelijke wijze, 

alsook het niet expliciet vermelden van de bewaartermijn. Bijgevolg is de Geschillenkamer 

dan ook van mening dat een berisping overeenkomstig artikel 100, lid 1, 5° aangewezen is 

voor deze inbreuk. 

III.3. Artikel  12,  lid  2,  artikel  15  AVG,  in  combinatie  met  het  verantwoordingsbeginsel  ex 

artikel 5, lid 2, artikel 24, lid 1 en artikel 25, lid 1 AVG 

 Beslissing ten gronde 57/2023 – 26/33 

99.  Voor  wat  betreft  artikel  12,  lid  2,  lid  3  en  lid  4,  artikel  15  AVG,  in  combinatie  met  het 

verantwoordingsbeginsel ex artikel 5, lid 2, artikel 24, lid 1 en artikel 25, lid 1 AVG voor 

wat  betreft  het  recht  op 

inzage,  acht  de  Geschillenkamer  het  passend  om  een 

administratieve geldboete op te leggen ten bedrage van 40.000 EUR (artikel 83, lid 2, artikel 

100, §1, 13° WOG en artikel 101 WOG).  

100.  Er dient in dit verband op te worden gewezen dat de administratieve geldboete er niet toe 

strekt om een gemaakte overtreding te beëindigen, maar wel een krachtige handhaving van 

de regels van de AVG beoogt. Zoals blijkt uit overweging 148 AVG, stelt de AVG immers 

voorop dat bij elke ernstige inbreuk – dus ook bij een eerste vaststelling van een inbreuk – 

straffen,  met  inbegrip  van  administratieve  geldboeten,  naast  of  in  plaats  van  passende 

maatregelen worden opgelegd.20 Hierna toont de Geschillenkamer aan dat de inbreuken die 

de verweerder heeft begaan op de voornoemde bepalingen van de AVG geenszins kleine 

inbreuken  betreffen,  noch  dat  de  geldboete  onevenredige  last  zou  berokkenen  aan  een 

natuurlijk persoon zoals bedoeld in overweging 148 AVG, waarbij in elk van beide gevallen 

kan worden afgezien van een geldboete. Het feit dat het een eerste vaststelling van een door 

de verweerder gepleegde inbreuk op de AVG betreft, doet aldus op generlei wijze afbreuk 

aan 

de  mogelijkheid 

voor 

de  Geschillenkamer 

om 

een 

administratieve 

geldboete  op  te  leggen.  De  Geschillenkamer  legt  de  administratieve  geldboete  op  in 

toepassing van artikel 58, lid 2, punt i) AVG. Het instrument van administratieve boete heeft 

geenszins tot doel inbreuken te beëindigen. Daartoe voorzien de AVG en de WOG in een 

aantal corrigerende maatregelen, waaronder de bevelen genoemd in artikel 100, §1, 8° en 9° 

WOG. 

101.  Rekening houdend met artikel 83 AVG en de rechtspraak21 van het Marktenhof, motiveert 

de Geschillenkamer het opleggen van een administratieve sanctie in concreto:  

De ernst van de inbreuk (artikel 83, lid 2, a) AVG) 

102.  In  het  kader  van  het  transparantiebeginsel  moet  de  verwerkingsverantwoordelijke  de 

uitoefening van de rechten van de betrokkene faciliteren. Voor de gegevensbescherming is 

het  essentieel  dat  betrokkenen  op  een  gemakkelijke  manier  hun  rechten  onder  de  AVG 

kunnen  uitoefenen.  Hierdoor  wordt  de  betrokkene  in  staat  gesteld  om  op  eenvoudige 

 

20 Overweging 148 bepaalt: “Met het oog op een krachtiger handhaving van de regels van deze verordening dienen straffen, 
met inbegrip van administratieve geldboeten, te worden opgelegd voor elke inbreuk op de verordening, naast of in plaats van 
passende maatregelen die door de toezichthoudende autoriteiten ingevolge deze verordening worden opgelegd. Indien het 
gaat om een kleine inbreuk of indien de te verwachten geldboete een onevenredige last zou berokkenen aan een natuurlijk 
persoon, kan in plaats van een geldboete worden gekozen voor een berisping. Er dient evenwel rekening te worden gehouden 
met  de  aard,  de  ernst  en  de  duur  van  de  inbreuk,  met  het  opzettelijke  karakter  van  de  inbreuk,  met  schadebeperkende 
maatregelen, met de mate van verantwoordelijkheid, of met eerdere relevante inbreuken, met de wijze waarop de inbreuk 
ter kennis van de toezichthoudende autoriteit is gekomen, met de naleving van de maatregelen die werden genomen tegen 
de verwerkingsverantwoordelijke of de verwerker, met de aansluiting bij een gedragscode en met alle andere verzwarende 
of verzachtende factoren. Het opleggen van straffen, met inbegrip van administratieve geldboeten, moet onderworpen zijn 
aan  passende  procedurele  waarborgen  overeenkomstig  de  algemene  beginselen  van  het  Unierecht  en  het  Handvest, 
waaronder een doeltreffende voorziening in rechte en een eerlijke rechtsbedeling. [eigen onderlijning] 
21 Hof van Beroep Brussel (sectie Marktenhof), X t. GBA, Arrest 2020/1471 van 19 februari 2020. 

 Beslissing ten gronde 57/2023 – 27/33 

manier  kennis  te  nemen  welke  persoonsgegeven  een  verwerkingsverantwoordelijke 

verwerkt en of deze verwerking rechtmatig is. Een goede invulling van het inzagerecht is 

verder noodzakelijk om andere rechten te kunnen uitoefenen, zoals het recht op rectificatie 

en het recht op gegevenswissing. Dit principe werd onlangs nog door het Hof van Justitie 

bevestigd.22  Gelet  op  de  onderhavige  overtreding  was  er  echter  naar  het  oordeel  van  de 

Geschillenkamer  sprake van  een  ernstige inbreuk, waarin  de verweerster  de rechten van 

betrokkenen onvoldoende heeft gefaciliteerd. De Geschillenkamer acht het opleggen van 

een berisping daarom onvoldoende doeltreffend, niet evenredig en evenmin afschrikkend. 

De verweerster heeft met haar uitgedragen beleid het recht van inzage niet gefaciliteerd. Zij 

weigert 

immers 

inzage  te  verlenen  op  een  wijze  die  de  klager  toestaat  om  de 

persoonsgegevens niet enkel tijdelijk te bekijken. Bijgevolg werd het de uitoefening van het 

recht op inzage van de klager door de verweerster belemmerd. Van een professionele partij 

als  de  verweerster,  die  stelselmatig  persoonsgegevens  verwerkt  in  het  kader  van  de 

opnames ter uitvoering van overeenkomsten uitvoert, mag verwacht worden dat zij op de 

hoogte  is  van  de  geldende  normen  en  de  passende  technische  en  organisatorische 

maatregelen neemt om op een correcte wijze met deze persoonsgegevens om te gaan. De 

verweerster heeft aldus nagelaten om de waarborgen die de AVG aan het recht op inzage 

geeft te respecteren.   

Het aantal betrokkenen (artikel 83 lid 2, a) AVG) 

De  Geschillenkamer  merkt  op  dat  het  opnemen  van  de  telefoongesprekken  een 

standaardpraktijk is van de verweerster, en dat het beleid inzake het verlenen van inzage in 

deze persoonsgegevens niet overeenkomstig de toepasselijke wetgeving is, waardoor het 

niet  uit  te  sluiten  valt  dat  gelijkaardige  gevallen  zich  voorgedaan  hebben  of  nog  zullen 

voordoen in de toekomst. De Geschillenkamer houdt echter rekening met het feit dat maar 

één klacht werd ingediend. 

De opzettelijke of nalatige aard van de inbreuk (artikel 83, lid 2, b) AVG) 

Met betrekking tot de vraag of de inbreuken al dan niet opzettelijk (niet door nalatigheid) 

zijn 

gepleegd, 

herinnert 

de 

Geschillenkamer 

eraan 

dat 

"niet 

opzettelijk"  betekent  dat  het  niet  de  bedoeling  was  de  inbreuk  te  plegen,  hoewel  de 

verwerkingsverantwoordelijke niet had voldaan aan de zorgvuldigheidsplicht die krachtens 
de  wetgeving  op  hem  rustte.  Met  betrekking  tot  de  het  nalatig  karakter  van  de  inbreuk 
(artikel  83.2.b  AVG),  begrijpt  de  Geschillenkamer  dat  de  inbreuk  niet  gepleegd  werd  met 

kwaad  opzet  om  de  AVG  te  schaden.  De  Geschillenkamer  stelt  vast  dat  de  verweerster 

steeds  geantwoord  heeft  op  de  verzoeken  van  de  klager,  en  dat  zij  alternatieven  qua 

22 HvJEU, 12 januari 2023, Österreichische Post AG, C-154/21, ECLI:EU:C:2023:3, para 28 e.v. zie ook HvJEU,  17 juli 2014, YS 
et  al.,  C-141/12  en  C-372/12,  EU:C:2014:2081,  para 44,  en  HvJEU  20 december  2017,  Nowak,  C-434/16,  EU:C:2017:994, 
para 57 

 

 Beslissing ten gronde 57/2023 – 28/33 

modaliteiten met betrekking tot de inzage heeft voorgesteld, maar dat deze niet voldeden 

aan de modaliteiten zoals voorzien voor de AVG en de hierboven vermelde richtsnoeren van 

de EDPB. 

Genomen maatregelen om de door betrokkenen geleden schade te beperken 

In het kader van het transparantiebeginsel moet de verwerkingsverantwoordelijke op grond 

van artikel 12, tweede lid, van de AVG de uitoefening van de rechten van de betrokkene uit 

hoofde  van  -  onder  meer  -  artikel  15  van  de  AVG  faciliteren.  Zowel  de  klager  als  de 

verweerster stelden eventuele oplossingen voor, maar kwamen niet tot een compromis. Zo 

heeft de  verweerster voorafgaand aan en tijdens de procedure geen gevolg gegeven aan 

de  verschillende  mogelijke  oplossingen  die  werden  voorgesteld  door  de  klager,  zoals 

bijvoorbeeld  het  overmaken  van  het  transcript  na  controle  op  de  juistheid  ervan.  Een 

mogelijke oplossing die door de verweerster werd aangereikt, was het beluisteren van de 

opnames  in  het  hoofdkantoor  in  Drogenbos.  Voor  de  gegevensbescherming  is  het 

essentieel  dat  betrokkenen  op  een  gemakkelijke  manier,  en  niet  slechts  tijdelijk,  moeten 

kunnen inzien. De Geschillenkamer stelt dan ook dat een alternatieve wijze tot inzage dan 

van het recht op een kopie werd aangeboden, maar dat  deze aangeboden modaliteit geen 

afdoende oplossing kon bieden. 

Eerdere inbreuken door de verwerkingsverantwoordelijke (artikel 83, lid 2, e) AVG). 

De Geschillenkamer houdt ook rekening met het feit dat de verweerster nog nooit eerder 

het voorwerp uitmaakte van en handhavingsprocedure van de GBA. 

Categorieën van persoonsgegevens (artikel 83, lid 2, g) AVG) 

De  Geschillenkamer  houdt  rekening  met  het  feit  dat  geen  bewijs  voorligt  dat  gevoelige 

gegevens verwerkt werden. 

Verzwarende omstandigheid (artikel 83, lid 2, k) AVG) 

De Geschillenkamer  wijst erop dat  onderhavige zaak  betrekking  heeft op de rechten van 

betrokkenen en meer bepaald het recht op toegang. Zoals reeds vermeld is het recht van 

inzage de toegangspoort om andere rechten of vorderingen - al dan niet onder de AVG - uit 

te oefenen. Het is dan ook  essentieel  om deze inzage te garanderen op een wijze dat de 

betrokkene op een duurzame wijze toegang heeft. De Geschillenkamer houdt ook rekening 

met het feit dat er een onevenwicht bestond tussen de partijen in die zin van de klager niet 

over de gevraagde persoonsgegevens beschikte en dat ook niet zomaar kon doen, zonder 

tussenkomst van de verweerster.  

Verzachtende omstandigheden (artikel 83, lid 2, k) AVG) 

De Geschillenkamer houdt eveneens rekening met het feit dat de verweerster constructief 

heeft samengewerkt, zowel tijdens het Inspectieonderzoek als tijdens de procedure voor de 

 Beslissing ten gronde 57/2023 – 29/33 

Geschillenkamer.  

Conclusie 

103.  Het  geheel  van  de  hierboven  uiteengezette  elementen  rechtvaardigt  een  doeltreffende, 

evenredige en afschrikkende sanctie als bedoeld in artikel 83 AVG, rekening houdend met 

de  daarin  bepaalde  beoordelingscriteria.  De  Geschillenkamer  wijst  erop  dat  de  andere 

criteria  van  art.  83,  lid  2  AVG  in  dit  geval  niet  van  aard  zijn  dat  zij  leiden  tot  een  andere 

administratieve  geldboete  dan  die  welke  de  Geschillenkamer  in  het  kader  van  deze 

beslissing heeft vastgesteld. 

104.  Op  5  april  2023  werd  een  sanctieformulier  (“formulier  voor  reactie  tegen  voorgenomen 

sanctie”) gericht aan de verweerster met daarin het voornemen om een boete van 70.000 

EUR op te leggen. Zij maakte haar reactie betreffende de inhoud over op 25 april 2023. De 

verweerster stelt in haar reactie op het sanctieformulier samengevat dat: 

1)  de Geschillenkamer geen rekening  heeft gehouden met de bekommernissen van de 

verweerster, noch met het feit dat het verzoek tot inzage in een breder civielrechtelijk 

geschil  kadert,  hetgeen  geenszins 

in  aanmerking  wordt  genomen  door  de 

Geschillenkamer; 

2)  het  feit  dat  de  klager  wordt  uitgenodigd  om  de  opname  te  beluisteren,  niet 

noodzakelijkerwijs  betekent  dat  het  inzagerecht  slechts  tijdelijk  is.  Klager  heeft  het 

recht om nota’s te maken tijdens het beluisteren én ontving in het verleden altijd een 

samenvatting via e-mail van de elementen die tijdens een telefonisch gesprek werden 

besproken, inclusief de persoonsgegevens die door de verweerster worden verwerkt. 

Het doel was niet om te voorkomen dat hij toegang had, maar om te voorkomen dat het 

bewijsmateriaal  ongeautoriseerd  zou  worden  verspreid,  gewijzigd  of  gemanipuleerd. 

Als dit wel zou gebeuren, zou het kunnen worden gebruikt op een manier die in strijd is 

met de rechten van de werknemers van de verweerster; 

3)  uit het vermeende feit dat zij het recht op inzage zou hebben bemoeilijkt – quod certe 

non  -,  de  Geschillenkamer  onmogelijk  kan  vaststellen  en  besluiten  dat  verweerster 

geen gepaste procedures (krachtens artikel 24 en 25 AVG) zou hebben; 

4)  de  advocaat  van  de  klager  nooit  het  voorstel  om  de  opname  te  komen  beluisteren 

beantwoord heeft; 

5)  de Geschillenkamer ervan uit gaat dat het stelselmatig grootschalige verwerkingen zou 

verrichten. Dit is niet het geval; en  

 Beslissing ten gronde 57/2023 – 30/33 

6)  de  voorgenomen  geldboete  niet  in  verhouding  staat  tot  de  inbreuken  die  zijn 

vastgesteld. 

105.  Verweerster betreurt dat bepaalde omstandigheden niet in aanmerking werden genomen, 

met  name  de  duur  van  de  inbreuk,  het  niet-opzettelijke  karakter  van  de  inbreuk  en  de 

categorieën van persoonsgegevens waarop de inbreuk betrekking op heeft. 

1)  Vooreerst,  wat  betreft  de  duur  van  de  inbreuk  wenst  verweerster  nogmaals  te 

verwijzen naar het civielrechtelijk geschil dat er heerst tussen de partijen. 

2)  Ten  tweede,  was  er  geen  sprake  van  opzet  of  kwade  wil  zijdens  verweerster. 

Verweerster heeft robuuste en adequate interne procedures, beleidsmaatregelen en 

regels  ingevoerd  om  persoonsgegevens  te  beschermen  en  steeds  te  goeder  trouw 

getracht de AVG zowel naar de geest als naar de letter na te leven. 

3)  Tot  slot,  zoals  hierboven  aangegeven,  zijn  de  categorieën  van  gegevens  die  door 

verweerder worden verwerkt beperkt en hebben zij meestal betrekking op het bedrijf 

en  niet  op  de  natuurlijke  persoon  zelf  (bijvoorbeeld  contactgegevens,  bedrijfsnaam, 

sociaal netwerk van het bedrijf en domeinnaam). 

106.  De  Geschillenkamer 

is  van  oordeel  dat  bovenstaande  door  de  verweerder 

in  het 

sanctieformulier  aangevoerde  elementen  reeds  werden  behandeld  in  de  beslissing  en  in 

aanmerking werden genomen bij de vaststelling van de geldboete overeenkomstig artikel 

83,  lid  2  AVG.  De  elementen  uit  het  sanctieformulier  waarmee  de  Geschillenkamer 

bijkomend rekening heeft gehouden worden hieronder besproken. 

107.  Wat  betreft  het  door  de  verweerder  opgeworpen  argument  betreffende  het  vermeend 

disproportioneel karakter van de administratieve geldboete, wijst de Geschillenkamer erop 

dat overeenkomstig artikel 83.5 AVG zijn de inbreuken op de artikelen artikel 12, lid 2, lid 3 

en lid 4, artikel 15 AVG onderworpen aan administratieve geldboeten tot 20.000.000 EUR 

of 4% van de totale jaaromzet van het voorgaande boekjaar.  

108.  Wat  betreft  het  argument  van  de  verweerster  volgens  hetwelk  de  administratieve 

geldboete  in  casu  hoger  zou  liggen  dan  in  eerdere  beslissingen  van  de  Geschillenkamer, 

dient erop te worden gewezen dat overeenkomstig artikel 83.2 AVG alsook de richtsnoeren 

van de Groep 2923 ter zake geldboetes worden opgelegd “naargelang de omstandigheden 

van  het  concrete  geval”.  Bovendien  wijst  de  Geschillenkamer  in  dit  verband  op  de 

rechtspraak van het Hof van Beroep te Brussel, sectie Marktenhof, volgens dewelke “het 

Belgische 

rechtssysteem  geen  bindende  precedentwaarde 

[toekent]  noch  aan 

administratieve, noch aan rechterlijke beslissingen. Elke beslissing van een rechter (en dit 

23 Groep Gegevensbescherming Artikel 29, Guidelines on the application and setting of administrative fines for the purposes 
of Regulation 2016/679, 3 oktober 2017. 

 

 Beslissing ten gronde 57/2023 – 31/33 

geldt  evenzo  voor  elke  beslissing  van  een  administratieve  overheid,  mits  het 

gelijkheidsbeginsel niet wordt geschonden) is specifiek en strekt zich niet uit tot een ander 

dan  het  behandelde  geval”.24  Met  betrekking  tot  de  hoogte  van  de  opgelegde 

administratieve  geldboete  wees  het  Marktenhof  tevens  op  de  appreciatiemarge  van  de 

Geschillenkamer: “Dit betekent in de praktijk dat de GBA niet alleen kan beslissen om aan de 

overtreder geen boete op te leggen maar ook dat, als zij beslist een boete op te leggen, deze 

zich  situeert  tussen  het  minimum,  gaande  van  1  EUR,  en  het  voorziene  maximum.  Welke 

geldboete wordt opgelegd, wordt beslist door de GBA met inachtneming van de criteria die 

worden opgesomd door artikel 83, lid 2 AVG”.25 

109.  De  verweerster  werpt  op  dat  bij  het  bepalen  van  de  hoogte  van  de  boete  in  het 

sanctieformulier  de  geconsolideerde  omzet  van  het  Franse  moederbedrijf  is  gebruikt  in 

plaats  van  de  omzet  van  de  verweerster  zelf.  De  verweerster  wenst  niet  alleen  te 

benadrukken  dat  zij  in  2021  een  dochteronderneming  van  Regicom  Webformance  was, 

maar ook dat de Geschillenkamer enkel rekening dient te houden met de jaarcijfers van de 

verweerster  aangezien  moederbedrijf  geen  beslissende 

invloed  uitoefent  over  de 

dochteronderneming.  De  verweerster  maakt  eveneens  haar  jaarcijfers  over  die  in  2021 

24.683.149 EUR bedroegen. 

110.  Op  grond  van  het  geheel  van  de  hierboven  uiteengezette  elementen  beslist  de 

Geschillenkamer de voorgenomen sanctie aan te passen van 70.000 EUR naar 40.000 EUR. 

De vastgestelde inbreuken rechtvaardigen een doeltreffende, evenredige en afschrikkende 

sanctie  als  bedoeld  in  artikel  83  AVG,  rekening  houdend  met  de  daarin  bepaalde 

beoordelingscriteria.  De  Geschillenkamer  is  van  mening  dat  een  lagere  geldboete  in  het 

onderhavige geval  niet zou beantwoorden aan de in artikel 83, lid 1. van de AVG vereiste 

criteria, 

volgens 

welke 

de 

administratieve  geldboete  niet  alleen  evenredig,  maar  ook  doeltreffend  en  afschrikkend 

moet zijn. 

III.4. Overige grieven 

111.  De Geschillenkamer gaat over tot een sepot van de overige grieven en vaststellingen van de 

Inspectiedienst omdat zij op basis van de feiten en de stukken uit het dossier niet tot de 

conclusie  kan  komen  dat  er  sprake  is  van  een  inbreuk  op  de  AVG.  Deze  grieven  en 

vaststellingen van de Inspectiedienst worden bijgevolg als kennelijk ongegrond beschouwd 

in de zin van artikel 57, lid 4 van de AVG.26 

 

24 Hof van Beroep Brussel (sectie Marktenhof), NV N.D.P.K. t. GBA, Arrest 2021/AR/320 van 7 juli 2021, p. 12. 
25 Hof van Beroep Brussel (sectie Marktenhof), NV N.D.P.K. t. GBA, Arrest 2021/AR/320 van 7 juli 2021, p. 42. 
26  Zie  punt  3.A.2  van  het  Sepotbeleid  van  de  Geschillenkamer,  dd.  18 
te 
https://www.gegevensbeschermingsautoriteit.be/publications/sepotbeleid-van-de-geschillenkamer.pdf 

juni  2021, 

raadplegen  via 

 Beslissing ten gronde 57/2023 – 32/33 

IV. Publicatie van de beslissing  

112.  Gelet  op  het  belang  van  transparantie  met  betrekking  tot  de  besluitvorming  van  de 

Geschillenkamer,  wordt  deze  beslissing  gepubliceerd  op  de  website  van  de 

Gegevensbeschermingsautoriteit.  Het 

is  evenwel  niet  nodig  dat  daartoe  de 

identificatiegegevens van de partijen rechtstreeks worden bekendgemaakt. 

 

 

OM DEZE REDENEN,  

beslist de Geschillenkamer van de Gegevensbeschermingsautoriteit, na beraadslaging, om: 

-  op  grond  van  artikel  100,  §1,  5°  WOG  een  berisping  te  formuleren  ten  aanzien  van  de 

verweerster wegens de inbreuk op artikel 5, lid 1 (transparantie), artikel 12, lid 1 en artikel 

13,  lid 1,  c), lid 2, a)  AVG  voor  wat betreft de begrijpelijke taal  en de vermelding  van de 

bewaartermijnen in de privacyverklaring;  

-  grond van  artikel  83 AVG en de artikelen 100,  1, 13° en 101 WOG, een  administratieve 

geldboete van 40.000 EUR op te leggen aan de verweerster wegens de inbreuk op artikel 

12, lid 2, artikel 15 AVG  voor wat betreft het  faciliteren van het recht op inzage van de 

klager; 

-  op grond van art. 100, §1, 6° WOG de verweerster te gelasten om het recht op inzage toe 

te kennen aan de klager overeenkomstig artikel 12, lid 2 j° 15 AVG; en 

-  op grond van artikel 100, §1, 1° WOG te seponeren voor de overige grieven. 

 

 

Op  grond  van  artikel  108,  § 1  van  de  WOG,  kan  binnen  een  termijn  van  dertig  dagen  vanaf  de 

kennisgeving  tegen  deze  beslissing  beroep  worden  aangetekend  bij  het  Marktenhof  (hof  van 

beroep Brussel), met de Gegevensbeschermingsautoriteit als verweerder.  

Een dergelijk beroep kan worden aangetekend middels een verzoekschrift op tegenspraak dat de 

in artikel 1034ter van het Gerechtelijk Wetboek opgesomde vermeldingen dient te bevatten27. Het 

27 Het verzoekschrift vermeldt op straffe van nietigheid: 

 

1°  de dag, de maand en het jaar; 
2°  de naam, voornaam, woonplaats van de verzoeker en, in voorkomend geval, zijn hoedanigheid en zijn rijksregister- of 

3°  de  naam,  voornaam,  woonplaats  en,  in  voorkomend  geval,  de  hoedanigheid  van  de  persoon  die  moet  worden 

ondernemingsnummer; 

opgeroepen; 

4°  het voorwerp en de korte samenvatting van de middelen van de vordering; 
5°  de rechter voor wie de vordering aanhangig wordt gemaakt; 
6°  de handtekening van de verzoeker of van zijn advocaat. 

verzoekschrift  op  tegenspraak  dient  te  worden  ingediend  bij  de  griffie  van  het  Marktenhof 

overeenkomstig  artikel  1034quinquies  van  het  Ger.W.28,  dan  wel  via  het  e-Deposit 

informaticasysteem van Justitie (artikel 32ter van het Ger.W.). 

 Beslissing ten gronde 57/2023 – 33/33 

 

 

 

(get). Hielke HIJMANS  

Voorzitter van de Geschillenkamer 

28  Het  verzoekschrift  met  zijn  bijlage  wordt,  in  zoveel  exemplaren  als  er  betrokken  partijen  zijn,  bij  aangetekende  brief 
gezonden aan de griffier van het gerecht of ter griffie neergelegd. 

 


 

 

 
 
 
Αθήνα, 27-09-2022 
Αριθ. Πρωτ.: 2386 
 

 

ΑΠΟΦΑΣΗ 45/2022 

(Τμήμα) 

 

Η Αρχή Προστασίας Δεδομένων Προσωπικού Χαρακτήρα, συνήλθε, μετά από 
πρόσκληση του Προέδρου της, σε τακτική συνεδρίαση σε σύνθεση Τμήματος στην 
έδρα της την 27/07/2022, προκειμένου να εξετάσει την υπόθεση που αναφέρεται στο 
ιστορικό  της  παρούσας.  Στη  συνεδρίαση  μετείχε  μέσω  τηλεδιάσκεψης  ο  Γεώργιος 
Μπατζαλέξης,  Αναπληρωτής  Πρόεδρος,  κωλυομένου  του  Προέδρου  της  Αρχής, 
Κωνσταντίνου  Μενουδάκου,  και  παρέστησαν  τα  αναπληρωματικά  μέλη  Μαρία 
Ψάλλα και Δημοσθένης Βουγιούκας, ως εισηγητής σε αντικατάσταση των τακτικών 
μελών Γρηγόριου Τσόλια και Κωνσταντίνου Λαμπρινουδάκη αντίστοιχα, οι οποίοι δεν 
παρέστησαν λόγω κωλύματος αν και κλήθηκαν νομίμως εγγράφως. Στη συνεδρίαση 
παρέστη,  με  εντολή  του  Προέδρου  χωρίς  δικαίωμα  ψήφου,  η  Χάρις  Συμεωνίδου, 
ειδική  επιστήμονας  –  ελέγκτρια  ως  βοηθός  εισηγητή  και  η  Ειρήνη 
Παπαγεωργοπούλου, υπάλληλος του τμήματος διοικητικών υποθέσεων της Αρχής, 
ως γραμματέας. 

 

H Αρχή έλαβε υπόψη τα παρακάτω: 

Με  τη  με  αριθ.  πρωτ.  Γ/ΕΙΣ/2156/29-03-2021  καταγγελία  του  ο  Α  (στο  εξής 
καταγγέλλων),  στρέφεται  κατά  του  ΟΑΕΔ  και  κατά  των  Κέντρων  Επαγγελματικής 
Κατάρτισης  (ΚΕΚ)  ΜΑΣΤΕΡ  («ΜΑΣΤΕΡ  ΚΕΝΤΡΟ  ΚΑΤΑΡΤΙΣΗΣ  ΚΑΙ  ΣΥΜΒΟΥΛΕΥΤΙΚΗΣ 
Α.Ε.»,  στο  εξής  αναφερόμενο  ως  «ΚΕΚ  ΜΑΣΤΕΡ»)  και  ΕΞΕΛΙΞΗ  («ΕΞΕΛΙΞΗ 
ΕΚΠΑΙΔΕΥΤΙΚΗ ΣΥΜΒΟΥΛΕΥΤΙΚΗ Ι.Κ.Ε.», στο εξής αναφερόμενο ως «ΚΕΚ ΕΞΕΛΙΞΗ»), 
παραπονούμενος  για  παράνομη  διαρροή  και  κοινοποίηση  των  προσωπικών  του 
δεδομένων  από  τον  ΟΑΕΔ  προς  τα  ΚΕΚ  και  για  παράνομη  επεξεργασία  των 

Λεωφ. Κηφισίας 1-3, 11523 Αθήνα 
Τ: 210 6475 600 • E: contact@dpa.gr  • www.dpa.gr 
 

 

δεδομένων  του  για  σκοπούς  απευθείας  εμπορικής  προώθησης.  Ειδικότερα, 
σύμφωνα με την καταγγελία, ο καταγγέλλων που τυγχάνει άνεργος, τον … εκδήλωσε 
προς τον ΟΑΕΔ ενδιαφέρον, σύμφωνα με τη Δημόσια Πρόσκληση 4/2020 του ΟΑΕΔ, 
για  τη  συμμετοχή  του  σε  Πρόγραμμα  Κατάρτισης,  δηλώνοντας  συγκεκριμένους 
γνωστικούς τομείς. Στις … ο καταγγέλλων πληροφορήθηκε από την υπηρεσία ΟΑΕΔ 
Ψ  ότι  αναμένεται  δημοσίευση  σχετικής  Δημόσιας  Πρόσκλησης  και  κατάλογος των 
εγκεκριμένων από το Υπουργείο Εργασίας Παρόχων Κατάρτισης (βλ. σχετική υπ’ αρ. 
1/2021  Πρόσκληση  Εκδήλωσης  Ενδιαφέροντος  της  Επιτελικής  Δομής  ΕΣΠΑ,  Τομέα 
Απασχόλησης και Κοινωνικής Οικονομίας, (ΕΔ ΕΣΠΑ ΑπΚΟ) του Υπουργείου Εργασίας 
και Κοινωνικών Υποθέσεων, προς υποψήφιους Παρόχους Κατάρτισης). Στη συνέχεια, 
στις … ο καταγγέλλων υποστηρίζει ότι έλαβε ηλεκτρονικό μήνυμα από τη διεύθυνση 
master1@master.com.gr του KEK ΜΑΣΤΕΡ, το οποίο τον είχε προσεγγίσει ξανά και 
προ  κάποιων  μηνών.  Με  το  μήνυμα  αυτό,  το  εν  λόγω  ΚΕΚ  τον  ενημέρωνε  για  τη 
διαδικασία  υλοποίησης  της  Κατάρτισης,  κατά  τρόπο  που  καταδείκνυε  ότι  γνώριζε 
σχεδόν όλα τα στοιχεία του φακέλου του, και τον καθοδηγούσε να συμπληρώσει και 
να του υποβάλει αίτηση συμμετοχής στην Κατάρτιση, «ωσάν να ήταν Δημόσια Αρχή», 
όπως αναφέρει ο καταγγέλλων. Ειδικότερα, αναφερόταν ότι το μήνυμα αποστέλλεται 
«σε  συνέχεια  της  επικοινωνίας  μας  και  της  αποστολής  των  2  εκπαιδευτικών 
αντικειμένων  που  επιλέξατε  και  μας  αποστείλατε  σε  προηγούμενο  e-mail  σας, 
σύμφωνα με την ΥΠΕΥΘΥΝΗ ΔΗΛΩΣΗ που αποστείλατε στον ΟΑΕΔ», προσέγγιση που 
σύμφωνα  με  τον  καταγγέλλοντα  ήταν  παραπλανητική,  καθώς  του  προκάλεσε  την 
εσφαλμένη  εντύπωση  ότι  συνομιλεί  με  υπηρεσία  που  έχει  αναθέσει  ο  ΟΑΕΔ  σε 
εξωτερικούς  συνεργάτες  (“outsourcing  υπηρεσία  του  ΟΑΕΔ”)  με  αποτέλεσμα  να 
απαντήσει, χωρίς όμως να δώσει άλλη συνέχεια.  

Περαιτέρω,  o  καταγγέλλων  υποστηρίζει  ότι  απευθύνθηκε  μέσω  e-mail  στις 
22/2/2021  προς  τη  Διοίκηση  του  ΟΑΕΔ  (gsec@oaed.gr)  ζητώντας  πληροφορίες 
σχετικά  με  την  κατά  τα  ανωτέρω  «διαρροή»  των  δεδομένων  του  και  ρωτώντας 
συγκεκριμένα,  γιατί  ο  ΟΑΕΔ  έχει  δώσει  εν  αγνοία  του  σε  τρίτον  τα  στοιχεία  του 
φακέλου  του  και  το  δικαίωμα  να  τον  προσεγγίζει  για  δικούς  του  σκοπούς 
αντιποιούμενος τον ΟΑΕΔ. Ακολούθως, όπως αναφέρει, επικοινώνησε τηλεφωνικά 
μαζί του ο Υπεύθυνος Προστασίας Δεδομένων του ΟΑΕΔ, Β, ο οποίος του δήλωσε ότι 
ο  Οργανισμός  πραγματοποιεί  έρευνα  προκειμένου  να  διαπιστώσει  αν  έχει  γίνει 

διαρροή των προσωπικών δεδομένων που υπάρχουν στον Οργανισμό σε τρίτους και 
ότι  εφόσον  διαπιστωθεί  ότι  αυτό  συνέβη  χωρίς  να  ταυτοποιηθεί  ο  υπεύθυνος,  ο 
Οργανισμός θα προβεί σε μήνυση κατ’ αγνώστων. Η δήλωση αυτή επιβεβαιώθηκε, 
κατόπιν αιτήματος του καταγγέλλοντος, και με το από … ηλεκτρονικό μήνυμα του Β. 
Ωστόσο, ο καταγγέλλων υποστηρίζει ότι τελικά δεν έλαβε καμία απάντηση για το εν 
λόγω θέμα, το οποίο δεν περιορίζεται στη διαρροή προς το ΚΕΚ MΑΣΤΕΡ, καθώς στις 
… δέχθηκε τηλεφώνημα από τον αριθμό 2121000250 του ΚΕΚ ΕΞΕΛΙΞΗ στο Μαρούσι, 
όπως  του  δήλωσαν,  προκειμένου  να  εγγραφεί  στην  Κατάρτιση,  παρότι  είναι  ήδη 
εγγεγραμμένος σε αυτήν εδώ και μήνες και αναμένει ειδοποίηση από τον ΟΑΕΔ. 

 
Η Αρχή, στο πλαίσιο εξέτασης της ανωτέρω καταγγελίας, με το με αριθ. πρωτ. 
Γ/ΕΞΕ/1551/22-06-2021 έγγραφό της, κάλεσε τους καταγγελλόμενους να εκθέσουν 
τις απόψεις τους επί των καταγγελλομένων. Στην απάντησή τους οι καταγγελλόμενοι 
κλήθηκαν να διευκρινίσουν ιδίως:  

α) ο πρώτος εξ αυτών (ΟΑΕΔ), εάν διερεύνησε τα καταγγελλόμενα πραγματικά 

περιστατικά και ποια είναι το αποτέλεσμα της εν λόγω διερεύνησης 

β) η δεύτερη (MΑΣΤΕΡ A.E., εφεξής αναφερόμενη ως «ΚΕΚ ΜΑΣΤΕΡ») και η τρίτη 
εξ αυτών (ΕΞΕΛΙΞΗ ΙΚΕ, εφεξής αναφερόμενη ως «ΚΕΚ ΕΞΕΛΙΞΗ»), ποια είναι η πηγή 
από την οποία προμηθεύτηκαν τα δεδομένα του καταγγέλλοντος και γενικότερα, από 
ποια  πηγή  λαμβάνουν  τα  προσωπικά  δεδομένα  που  χρησιμοποιούν  για  την 
προώθηση των υπηρεσιών τους.  

 
Ο ΟΑΕΔ με την υπ’ αρ. πρωτ. Γ/ΕΙΣ/4464/06-07-2021 απάντηση εκ μέρους του 
ΥΠΔ του, Β, προς την Αρχή ανέφερε κατ’ αρχάς ότι ο Οργανισμός μετά την καταγγελία 
του  Α  πραγματοποίησε  ενδελεχή  έρευνα  για  το  ενδεχόμενο  να  υπήρξε  διαρροή 
προσωπικών  δεδομένων  σε  τρίτους,  τόσο  σε  μηχανογραφικό  επίπεδο  της  βάσης 
δεδομένων του όσο και με τηλεφωνική επικοινωνία στα καταγγελλόμενα ΚΕΚ και κάτι 
τέτοιο  δεν  εξακριβώθηκε.  Πρόσθεσε  ότι  στον  Α  ο  ΟΑΕΔ  είχε  αναφέρει  ότι  σε 
περίπτωση  που  διαπιστωνόταν  διαρροή  των  δεδομένων  του,  θα  τον  ενημέρωναν 
σχετικά, όμως κάτι τέτοιο δεν προέκυψε. Επιπλέον ο ΟΑΕΔ ενημέρωσε την Αρχή ότι 
το  συγκεκριμένο  πρόγραμμα  κατάρτισης  υλοποιείται  από  την  Ειδική  Υπηρεσία 
Επιτελική  Δομή  ΕΣΠΑ  Υπουργείου  Εργασίας  και  Κοινωνικών  Υποθέσεων,  Τομέα 

Απασχόλησης  και  Κοινωνικής  Οικονομίας  με  την  συνδρομή  του  Ινστιτούτου 
Τεχνολογίας  Υπολογιστών  και  Εκδόσεων  ΔΙΟΦΑΝΤΟΣ,  οι  οποίοι  νομίμως  έχουν 
πρόσβαση  στα  δεδομένα  των  ωφελούμενων  προκειμένου  να  εφαρμοσθεί  το 
πρόγραμμα. Στο συγκεκριμένο πρόγραμμα μάλιστα οι ωφελούμενοι ήταν περίπου 
30.000  και  ο  ΟΑΕΔ  δεν  έλαβε  άλλες  ανάλογες  καταγγελίες,  πλην  αυτής  του 
καταγγέλλοντος, που να υποδηλώνουν διαρροή δεδομένων σε τρίτους. Τέλος ο ΟΑΕΔ 
ανέφερε  ότι  έχει  προκηρύξει  Διεθνή  ανοιχτό  ηλεκτρονικό  Διαγωνισμό  για  την 
υλοποίηση δράσεων συμμόρφωσης αυτοματοποιημένων και μη διαδικασιών με τον 
Γενικό Κανονισμό Προστασίας Δεδομένων ο οποίος βρίσκεται στην φάση ανοίγματος 
των προσφορών. 

 
Όσον αφορά τα καταγγελλόμενα ΚΕΚ: 

Α. ΚΕΚ ΜΑΣΤΕΡ  
Στην  υπ’  αρ.  πρωτ.  Γ/ΕΙΣ/4692/15-07-2021  απάντησή  της  προς  την  Αρχή  η 
εταιρία  ΜΑΣΤΕΡ  ΑΕ  αναφέρει  ότι  είναι  ένα  εξειδικευμένο  κέντρο  κατάρτισης  και 
συμβουλευτικής,  που  προσφέρει  τις  υπηρεσίες  του  με  προτεραιότητα  στους 
ανέργους  και  άλλες  ευαίσθητες  κοινωνικές  ομάδες,  τηρώντας  ως  υπεύθυνος 
επεξεργασίας αρχείο υποψηφίων καταρτιζομένων με σκοπό την ενημέρωσή τους για 
τη  συμμετοχή  τους  σε  προγράμματα  κατάρτισης  κοινωφελούς  χαρακτήρα  του 
Υπουργείου Εργασίας και Κοινωνικών Υποθέσεων. Το εν λόγω αρχείο περιλαμβάνει 
στοιχεία  επικοινωνίας  των  ενδιαφερομένων,  τα  οποία  συλλέγονται  στο  πλαίσιο 
προηγούμενης συναλλαγής (προηγούμενων παρόμοιων προγραμμάτων που έχουν 
υλοποιηθεί από την Εταιρία) ή κατόπιν παροχής ενημερωμένης συγκατάθεσης του 
ενδιαφερομένου σε έντυπη ή ηλεκτρονική μορφή, συχνά δε και μέσω τηλεφωνικής 
επικοινωνίας, είτε προς αριθμούς που περιλαμβάνονται σε δημοσίως προσβάσιμους 
καταλόγους  συνδρομητών,  που  δεν  είναι  καταχωρημένοι  στον  ειδικό  κατάλογο 
συνδρομητών του άρθρου 11 παρ. 2 του ν. 3471/2006 (τον οποίο η Εταιρία ελέγχει, 
όπως  αναφέρει)  είτε,  συχνά,  με  πρωτοβουλία  του  εκάστοτε  υποψηφίου 
καταρτιζομένου, ο οποίος αναζητεί ΚΕΚ ώστε να μη χάσει το δικαίωμα συμμετοχής 
του σε κάποιο πρόγραμμα κατάρτισης που υλοποιεί η Εταιρία. Όσον αφορά την υπό 
κρίση καταγγελία, το ΚΕΚ ΜΑΣΤΕΡ ανέφερε ότι κατόπιν έρευνας διαπίστωσε τα εξής: 

Αρχικά,  έπειτα  από  τη  δημοσίευση  της  Πρόσκλησης  4/2020,  ο  καταγγέλλων 
επικοινώνησε τηλεφωνικά με το ΚΕΚ με δική του πρωτοβουλία, προκειμένου να τον 
συνδράμουν στη συμμετοχή του στο εν λόγω κοινωφελές πρόγραμμα. Το γεγονός ότι 
η αρχική επικοινωνία έγινε με πρωτοβουλία του καταγγέλλοντος, προκύπτει, κατά το 
ΚΕΚ  ΜΑΣΤΕΡ,  με  βεβαιότητα,  από  το  γεγονός  ότι  οι  αριθμοί  τηλεφώνου  του 
καταγγέλλοντος  (…  και …)  ήταν  και  παραμένουν  καταχωρημένοι  στο  Μητρώο  του 
άρθρου 11 ήδη πριν την έναρξη της μεταξύ τους επικοινωνίας, Μητρώο το οποίο το 
ΚΕΚ  ΜΑΣΤΕΡ  συμβουλεύεται  πάντα  και  δεν  προβαίνει  σε  καμία  προωθητική 
τηλεφωνική επικοινωνία χωρίς να το συμβουλευτεί (προσκομίζει δε προς απόδειξη 
σχετικές αιτήσεις προς τους παρόχους κατά τους μήνες …), τονίζοντας παράλληλα ότι 
ο καταγγέλλων εσκεμμένα δεν έκανε καμία αναφορά στην εγγραφή του στο Μητρώο 
του άρθρου 11. Σύμφωνα με το ΚΕΚ ΜΑΣΤΕΡ, σε συνέχεια της ως άνω τηλεφωνικής 
επικοινωνίας  και  κατόπιν  αιτήματος  του  καταγγέλλοντος,  στις  …  και  στις  …  του 
απέστειλε  στη  διεύθυνση  e-mail  που  ο  ίδιος  είχε  υποδείξει  και  σε  κρυφή 
κοινοποίηση,  οδηγίες  για  τη  συμμετοχή  του  στο  πρόγραμμα  που  επιθυμούσε  να 
συμμετέχει και εκείνος, όχι απλώς δεν ζήτησε εξηγήσεις, αλλά απάντησε την επόμενη 
κιόλας  ημέρα  (…)  εκφράζοντας  τις  ευχαριστίες  του  και  υποβάλλοντας  αίτηση 
εκδήλωσης  ενδιαφέροντος.  Προς  απόδειξη  των  ισχυρισμών  του  το  ΚΕΚ  ΜΑΣΤΕΡ 
προσκόμισε  τα  ως  άνω  ηλεκτρονικά  μηνύματα  (βλ.  ιδίως  σχετ.  5  μήνυμα  του 
καταγγέλλοντος:  Σε  απάντηση 
[από:  master1 
<master1@master.com.gr>  ημερομηνία:  ….  θέμα:  ΕΚΔΗΛΩΣΗ  ΕΝΔΙΑΦΕΡΟΝΤΟΣ  - 
ΠΡΟΓΡΑΜΜΑ ΚΑΤΑΡΤΙΣΗΣ ΚΟΙΝΩΦΕΛΟΥΣ ΧΑΡΑΚΤΗΡΑ (36500) -Δ.Π.4/2020], για το 
οποίο σας ευχαριστώ, συμπλήρωσα μερικώς και σας στέλνω επισυναπτόμενη εδώ 
την "ΕΚΔΗΛΩΣΗ ΕΝΔΙΑΦΕΡΟΝΤΟΣ -ΚΟΙΝΩΦΕΛΗΣ 36500.docx" σε μορφή pdf. Μετά 
χαράς  θα  σας  ακούσω  στο  τηλέφωνο  που  έχω  σημειώσει  στο  ως  άνω  έγγραφο 
προκειμένου  να  ενημερωθώ  για  τις  λεπτομέρειες  διεξαγωγής  της  εν  προκειμένω 
κατάρτισης  και  για την ολοκλήρωση  της εκδήλωσης  του  ενδιαφέροντός  μου.  Μετ' 
εκτιμήσεως, Α, …»). Από τα προσκομιζόμενα έγγραφα προκύπτει ότι ο καταγγέλλων 
είχε αποστείλει το παραπάνω ως απάντηση σε μήνυμα (Σχετ. 4β) που είχε λάβει από 
τη  διεύθυνση  master1@master.com.gr,  με  θέμα  «ΕΚΔΗΛΩΣΗ  ΕΝΔΙΑΦΕΡΟΝΤΟΣ  - 
ΠΡΟΓΡΑΜΜΑ  ΚΑΤΑΡΤΙΣΗΣ  ΚΟΙΝΩΦΕΛΟΥΣ  ΧΑΡΑΚΤΗΡΑ  (36500)  -Δ.Π.4/2020»  το 
οποίο  περιλάμβανε  πληροφορίες  για  την  κατάρτιση,  οδηγίες  για  την  υποβολή 

του  χθεσινού  email  σας 

αίτησης, πληροφορίες σχετικά με τον εκπαιδευτικό όμιλο ΜΑΣΤΕΡ Α.Ε. και έφερε την 
υπογραφή:  
Γ 
Ζαλοκώστα 18 & Εμμανουήλ Παπαδάκη 12  
Ηράκλειο Αττικής | ΤΚ 141 21  
210 27 12 588 | 210 27 17 160  
…@master.com.gr | www.masterkek.gr  

 
Το ΚΕΚ ΜΑΣΤΕΡ σημειώνει επίσης ότι μέχρι τότε υπήρχε εκφρασμένο ενδιαφέρον 
του καταγγέλλοντος να λάβει τις υπηρεσίες του ΚΕΚ, τις οποίες ανέμενε, καθώς και 
ότι το ΚΕΚ σε καμία επικοινωνία, προφορική ή ηλεκτρονική του με τον καταγγέλλοντα 
δεν απέκρυψε τα στοιχεία της ταυτότητάς του, επιχειρώντας να τον παραπλανήσει, 
ο δε ισχυρισμός του καταγγέλλοντος ότι νόμιζε ότι συνομιλεί με υπηρεσία του ΟΑΕΔ 
είναι, κατά το ΚΕΚ ΜΑΣΤΕΡ αφελής και δεν συνάδει με το επίπεδο μόρφωσης του 
καταγγέλλοντος. Αντιθέτως, όπως αναφέρει, ο καταγγέλλων γνώριζε την ταυτότητα 
του ΚΕΚ ΜΑΣΤΕΡ, συνομιλούσε με τους υπαλλήλους του προφορικά και εγγράφως, 
διαβίβασε ο ίδιος αίτηση εκδήλωσης ενδιαφέροντος και άλλες πληροφορίες που τον 
αφορούν,  ζητώντας  την  καθοδήγησή  τους  και  ουδέποτε  διαμαρτυρήθηκε,  αλλά 
αντιθέτως ευχαρίστησε το ΚΕΚ για τις υπηρεσίες του. Το ΚΕΚ ΜΑΣΤΕΡ δηλώνει ότι δεν 
αποτελεί “outsourcing υπηρεσία του ΟΑΕΔ”, όπως ισχυρίζεται ο καταγγέλλων, αλλά 
όπως  όλοι  οι  πάροχοι  κατάρτισης,  συνεργάζεται  στενά  με  τον  ΟΑΕΔ  και  με  τη 
Διαχειριστική Αρχή, δηλ. το Υπουργείο Εργασίας και Κοινωνικών Υποθέσεων, για την 
υλοποίηση  κάθε  Πρόσκλησης  κοινωφελούς  χαρακτήρα.  Τέλος,  το  ΚΕΚ  ΜΑΣΤΕΡ 
υποστηρίζει  ότι  η  καταγγελία  υποβλήθηκε  διότι  ο  καταγγέλλων  αποφάσισε  να 
διακόψει τη συνεργασία τους, καθώς διαπίστωσε ότι το ΚΕΚ δεν ήταν σε θέση να του 
παρέχει παρά μόνο υπηρεσίες κατάρτισης (και όχι π.χ. κάποια θέση εργασίας) και για 
το λόγο αυτό ζητά την απόρριψη της καταγγελίας.  

Στο σημείο αυτό πρέπει να σημειωθεί ότι στο έγγραφο που επισυνάπτει το ΚΕΚ 
ΜΑΣΤΕΡ  ως  σχετ.  2,  δηλαδή  στην  συμπληρωμένη  αίτηση  συμμετοχής  του 
καταγγέλλοντος προς το ΚΕΚ, περιλαμβάνεται «ΕΝΗΜΕΡΩΣΗ ΓΙΑ ΤΗΝ ΕΠΕΞΕΡΓΑΣΙΑ 
ΠΡΟΣΩΠΙΚΩΝ  ΔΕΔΟΜΕΝΩΝ»,  στην  οποία,  μεταξύ  άλλων,  αναφέρονται  τα  εξής 
[προστίθεται υπογράμμιση]: «Η ανώνυμη εταιρία με την επωνυμία «MASTER A.E. - 
ΚΕΝΤΡΟ  ΚΑΤΑΡΤΙΣΗΣ  &  ΣΥΜΒΟΥΛΕΥΤΙΚΗΣ»,  διακριτικό  τίτλο  “MASTER  A.E.”  και 

στοιχεία επικοινωνίας τα αναγραφόμενα στην επικεφαλίδα του παρόντος, συλλέγει 
και επεξεργάζεται τα προσωπικά σας δεδομένα ως εκτελούσα την επεξεργασία τους 
για λογαριασμό του Υπουργείου Εργασίας και Κοινωνικών Υποθέσεων, προκειμένου 
να  σας  παρέχει  εκπαιδευτικές  ή/και  συμβουλευτικές  υπηρεσίες  ή/και  για  τη 
συμμετοχή  σας  στο  πρόγραμμα  κοινωφελούς  χαρακτήρα,  ΔΗΜΟΣΙΑ  ΠΡΟΣΚΛΗΣΗ 
4/2020 […] Η επεξεργασία των προσωπικών σας δεδομένων είναι απαραίτητη για να 
σας  παρέχουμε  τις  υπηρεσίες  μας  ή/και  για  τη  συμμετοχή  σας  στο  επιθυμητό 
πρόγραμμα  κατάρτισης  στο  πλαίσιο  του  ανωτέρω  προγράμματος  κοινωφελούς 
χαρακτήρα. Τα προσωπικά σας δεδομένα δεν θα διαβιβάζονται σε τρίτους, πλην των 
αρμοδίων  κατά  περίπτωση  δημοσίων  αρχών  ή  υπηρεσιών  για  τη  διαχείριση  και 
πιστοποίηση του οικείου προγράμματος και θα διατηρούνται για πέντε (05) έτη από 
την ολοκλήρωση της κατάρτισης / συμβουλευτικής ή για όσο χρόνο ορίζει η οικεία 
δημόσια πρόσκληση […]». Παρακάτω, στο ίδιο κείμενο παρέχεται «ΕΝΗΜΕΡΩΣΗ & 
ΔΗΛΩΣΗ  ΣΥΓΚΑΤΑΘΕΣΗΣ  ΓΙΑ  ΕΝΗΜΕΡΩΤΙΚΟΥΣ  ΣΚΟΠΟΥΣ»  με  το  εξής  περιεχόμενο: 
«Εφόσον  σημειώσετε 
τετραγωνίδιο  που  ακολουθεί,  συμφωνείτε  να 
επεξεργαστούμε  ως  υπεύθυνος  επεξεργασίας  τα  στοιχεία  επικοινωνίας  σας, 
προκειμένου  να  λαμβάνετε  ενημερωτικό  και  προωθητικό  υλικό  για  ευκαιρίες 
απασχόλησης,  σύγχρονα  προγράμματα  κατάρτισης  ή/και  συμβουλευτικής  και 
συμφέρουσες  δράσεις  επιχειρηματικότητας  που  αναμένονται.  Τα  προσωπικά  σας 
δεδομένα  δεν  θα  διαβιβάζονται  σε  τρίτους  και  θα  τυγχάνουν  επεξεργασίας 
αποκλειστικά  για  τον  ως  άνω  σκοπό  ενημέρωσής  σας.  Εφόσον  το  επιθυμείτε,  τα 
προσωπικά σας δεδομένα θα διαβιβαστούν για τον ίδιο σκοπό ενημέρωσής σας στις 
εταιρίες του Ομίλου MASTER.  
Θέλω  να  ενημερώνομαι  για  ευκαιρίες  απασχόλησης,  σύγχρονα  προγράμματα 
κατάρτισης και συμφέρουσες δράσεις επιχειρηματικότητας που αναμένονται (…) 
ΝΑΙ ……. ΟΧΙ ……. 

το 

Συμφωνώ να διαβιβαστούν τα προσωπικά μου δεδομένα στις εταιρίες του Ομίλου 
MASTER για τους ανωτέρω ενημερωτικούς σκοπούς. 

ΝΑΙ ……. ΟΧΙ ……. 

Ασφαλώς,  δικαιούστε  να  ανακαλέσετε  τη  συγκατάθεσή  σας  οποτεδήποτε  και 
αζημίως. Για κάθε ζήτημα σχετικό με την επεξεργασία των δεδομένων σας είμαστε 

στη  διάθεσή  σας  και  μπορείτε  να  επικοινωνείτε  με  τον  Υπεύθυνο  Προστασίας 
Δεδομένων της MASTER A.E. στο dpo@master.com.gr». 

Παράλληλα,  με  το  υπ’  αριθ.  πρωτ.  Γ/ΕΙΣ/5644/08-09-2021  διευκρινιστικό 
έγγραφό  του  ο  καταγγέλλων  κατέστησε  σαφές  ότι  κατά  τις  συνομιλίες  του  με  τις 
εκπροσώπους  του  ΚΕΚ  ΜΑΣΤΕΡ  θεωρούσε  ότι  επικοινωνούσε  με  γραμματείς  του 
ΟΑΕΔ.  Ακολούθως  η  Αρχή  απέστειλε  το  υπ’  αριθ.  πρωτ.  Γ/ΕΞΕ/2044/30-09-2021 
έγγραφο για παροχή διευκρινίσεων προς το ΚΕΚ ΜΑΣΤΕΡ, με σκοπό να διευκρινιστεί 
α) ο σκοπός και η νομική βάση της επεξεργασίας εκ μέρους του, των προσωπικών 
δεδομένων  του  καταγγέλλοντος,  και  γενικότερα  των  ωφελουμένων  των 
προγραμμάτων του ΟΑΕΔ, β) εάν και με ποιο τρόπο εκπληρώθηκε εν προκειμένω η 
υποχρέωση  διαφάνειας  προς  το  υποκείμενο  των  δεδομένων  –  καταγγέλλοντα, 
επισημαίνοντας την ασάφεια της ανωτέρω παρεχόμενης ενημέρωσης, σύμφωνα με 
την  οποία  σε  άλλο  σημείο  το  ΚΕΚ  αναφέρεται  ως  «εκτελών  την  επεξεργασία  για 
λογαριασμό  του  Υπουργείου  Εργασίας  και  Κοινωνικών  Υποθέσεων»  και  σε  άλλο 
σημείο ως «υπεύθυνος επεξεργασίας».  

Με  τα  υπ’  αριθ.  πρωτ.  Γ/ΕΙΣ/6294/30-09-2021  και  Γ/ΕΙΣ/6297/30-09-2021 
διευκρινιστικά  του  έγγραφα,  το  ΚΕΚ  ΜΑΣΤΕΡ  υποστηρίζει  ότι  επεξεργάστηκε  τα 
προσωπικά  δεδομένα  του  καταγγέλλοντος  (ήτοι,  ονοματεπώνυμο,  πατρώνυμο, 
εκπαιδευτικό επίπεδο, αριθμό τηλεφώνου και διεύθυνση e-mail) κατόπιν αιτήματός 
του, προκειμένου να ληφθούν μέτρα κατ’ αίτησή του πριν από τη σύναψη μεταξύ 
τους σύμβασης παροχής υπηρεσιών κατάρτισης, επικαλούμενο τη νομική βάση του 
άρθρου 6 παρ. 1 β’ ΓΚΠΔ, στο πλαίσιο της Πρόσκλησης 4/2020 και ειδικότερα, με 
σκοπό  να  τον  συνδράμει  κατά  τη  συμμετοχή  του  και  να  παρασχεθούν  οι 
προβλεπόμενες  υπηρεσίες  κατάρτισης.  Το  ΚΕΚ  ΜΑΣΤΕΡ  επαναλαμβάνει  ότι  ο 
καταγγέλλων επικοινώνησε τηλεφωνικά με δική του πρωτοβουλία, προκειμένου να 
καθοδηγηθεί στις απαραίτητες ενέργειες για τη συμμετοχή του στην κατάρτιση του 
τρέχοντος  τότε  κοινωφελούς  προγράμματος  για  ανέργους,  η  οποία  μπορούσε  να 
πραγματοποιηθεί  «μόνο  σε  αδειοδοτημένα  Κέντρα  Δια  Βίου  Μάθησης,  τα  οποία 
έχουν ρόλο παρόχου κατάρτισης», σύμφωνα με την Πρόσκληση. Κατά το ΚΕΚ ΜΑΣΤΕΡ 
ο  λόγος  της  επικοινωνίας  ήταν  η  ευρεία  φήμη  που  απολαμβάνει  ως  Πάροχος 
Κατάρτισης που συμμετέχει ανέκαθεν σε παρόμοιες Δημόσιες Προσκλήσεις, έχοντας 

καταρτίσει πολλές χιλιάδες ανέργων. Συμπληρωματικά στη νομική βάση του άρθρου 
6 παρ. 1. β’ ΓΚΠΔ, το ΚΕΚ επικαλείται και τη συγκατάθεση του καταγγέλλοντος, κατ’ 
άρθρο  6  παρ.  1.  α’  ΓΚΠΔ,  η  οποία,  όπως  αναφέρει,  παρασχέθηκε  «με  σαφή 
προφορική δήλωση και εν γένει συμπεριφορά που δηλώνει σαφώς ότι ο καταγγέλλων 
συμφωνεί με την επεξεργασία των προσωπικών δεδομένων του». Προς τεκμηρίωση 
του ισχυρισμού αυτού το ΚΕΚ ΜΑΣΤΕΡ επικαλείται α) την ηλεκτρονική απόκρισή του 
στο αίτημα του καταγγέλλοντος, η οποία ρητά αναφέρεται ότι λαμβάνει χώρα «σε 
συνέχεια  της  επικοινωνίας  μας»,  επικοινωνία  που  θα  ήταν  παράλογη  εάν  ο 
καταγγέλλων δεν την επιθυμούσε και δεν την είχε ζητήσει και β) το περιεχόμενο της 
από 19-2-2021 απάντησης του καταγγέλλοντος, όπου δηλώνεται η θετική ως τότε 
συνεργασία τους.  

Αναφορικά με την ενημέρωση του καταγγέλλοντος, το ΚΕΚ ΜΑΣΤΕΡ υποστηρίζει 
ότι  κατά  την  πρώτη  τηλεφωνική  επικοινωνία  του  καταγγέλλοντος  με  το  ΚΕΚ,  που 
έλαβε χώρα εντός του δεύτερου δεκαημέρου του …, ήτοι μετά τη δημοσίευση της 
Πρόσκλησης 4/2020 του ΟΑΕΔ στις 29-06-2020 και πριν από το από … ηλεκτρονικό 
μήνυμα  του  ΚΕΚ,  ο  καταγγέλλων  ενημερώθηκε  προφορικά  για  την  ταυτότητα  της 
εταιρείας, τον σκοπό επεξεργασίας (παροχή υπηρεσιών κατάρτισης) και για τη νομική 
βάση  για  την  επεξεργασία  (λήψη  μέτρων  πριν  από  την  κατάρτιση  της  σύμβασης 
κατάρτισης,  και  δη:  επιλογή  εκπαιδευτικών  αντικειμένων  και  παροχή  αναγκαίων 
στοιχείων),  ενώ  δεν  υπήρχαν  αποδέκτες.  Λαμβάνοντας  δε  υπόψη  την  αντιφατική 
ενημέρωση  ως  προς  τον  ρόλο  του  ΚΕΚ  ΜΑΣΤΕΡ  (ως  υπεύθυνου  επεξεργασίας  ή 
εκτελούντος  την  επεξεργασία  για  λογαριασμό  του  Υπουργείου  Εργασίας)  που 
φαίνεται  ότι  παρέχεται  με  την  αίτηση  συμμετοχής  (Σχετ.  2),  το  ΚΕΚ  ΜΑΣΤΕΡ 
υποστήριξε  τα  εξής 
[προστίθεται  υπογράμμιση]:  «Ο  καταγγέλλων  προτού 
επικοινωνήσει  μαζί  μας,  είχε  πλήρη  γνώση  των  όρων  της  Πρόσκλησης,  διότι  είχε 
προηγουμένως υποβάλει ηλεκτρονική αίτηση στον ΟΑΕΔ για τη συμμετοχή του στην 
Πρόσκληση (περίοδος αιτήσεων από …), την … είχε εκδοθεί ο προσωρινός πίνακας 
επιτυχόντων και την … και ο οριστικός. Επομένως όταν μετέπειτα επικοινώνησε με 
την  Εταιρία  μας  γνώριζε  και  την  ταυτότητα  και  τα  στοιχεία  επικοινωνίας  της,  είχε 
πρόσβαση στην πολιτική προστασίας δεδομένων που αναρτάται στις ιστοσελίδες της 
και γνώριζε τον ακριβή σκοπό για τον οποίο επικοινωνούσε μαζί μας (υλοποίηση των 
προαπαιτούμενων  ενεργειών  για  τη  σύναψη  σύμβασης  κατάρτισης).  Εκτός  των 

πληροφοριών  τις  οποίες  είχε  ήδη  ο  καταγγέλλων  (άρθ.  13  παρ.  4  ΓΚΠΔ),  κατά  το 
στάδιο εκείνο άλλες πληροφορίες δεν ήταν αναγκαίες για την εξασφάλιση θεμιτής 
και  διαφανούς  επεξεργασίας.  Στο  μεταγενέστερο  δε  στάδιο  υλοποίησης  της 
κατάρτισης για λογαριασμό του Υπουργείου Εργασίας και Κοινωνικών Υποθέσεων, ο 
καταγγέλλων  θα  ελάμβανε  εξάπαντος  νέα,  κατάλληλη  ενημέρωση,  όπως  η 
εμφαινόμενη στην αίτηση εκδήλωσης ενδιαφέροντος (σχετ. 2), [σημ.: όπου το ΚΕΚ 
αναφέρεται ως εκτελών την επεξεργασία για λογαριασμό του Υπουργείου] η ύπαρξη 
της  οποίας  ελέγχεται  σε  κάθε  Πρόσκληση  από  το  Υπουργείο  και  η  οποία  εκ 
παραδρομής  εστάλη  πρώιμα  από  το  προσωπικό  του  ΚΕΚ  στον  καταγγέλλοντα,  ως 
περιλαμβανόμενη  στην  αίτηση  (που  κανονικά  χρησιμοποιείται  σε  μεταγενέστερο 
χρόνο) λόγω αιτήματός του έγκαιρης προετοιμασίας του φακέλου από το ΚΕΚ. Στο ίδιο 
έντυπο  υπάρχει  και  χωριστή  ενημέρωση  και  αίτηση  συγκατάθεσης  για 
ενημερωτικούς σκοπούς, η οποία δεν συγχέεται με την πρώτη, καθώς είναι σαφώς 
διακριτή, διαφανής και κατανοητή σε σχέση με τον περαιτέρω σκοπό επεξεργασίας 
που εκεί αναφέρεται (αποστολή ενημερωτικού και προωθητικού υλικού), ως προς τον 
οποίο η Εταιρία μας προσδιορίζεται ως υπεύθυνη της επεξεργασίας». 

Τέλος, το ΚΕΚ ΜΑΣΤΕΡ επιβεβαίωσε, παραπέμποντας σε σχετική αναφορά της 
Πρόσκλησης  4/2020,  ότι  η  συμμετοχή  στο  εν  λόγω  πρόγραμμα  του  ΟΑΕΔ 
προϋποθέτει ο κάθε ενδιαφερόμενος να απευθυνθεί σε κάποιον πάροχο κατάρτισης, 
και δεν μπορεί να υποβάλει την αίτησή του για υλοποίηση της κατάρτισης απευθείας 
στον ΟΑΕΔ, πρακτική που ακολουθείται διαχρονικά. 

B. ΚΕΚ ΕΞΕΛΙΞΗ  
Με την υπ’ αρ. πρωτ. Γ/ΕΙΣ/4273/28-06-2021 απάντησή του προς την Αρχή, το 
ΚΕΚ ΕΞΕΛΙΞΗ υποστήριξε ότι η καταγγελία είναι αβάσιμη έως και συκοφαντική, στο 
βαθμό  που  αναφέρεται  σε  διαρροή  προσωπικών  δεδομένων  από  υπηρεσίες  του 
Δημοσίου  προς  "ημετέρους  επιχειρηματίες",  υπονοώντας  οργανωμένη  παράνομη 
πράξη συναλλαγής και συγκάλυψης και ζήτησε την απόρριψή της, παραπέμποντας 
την  Αρχή  σε  άρθρα  που  έχει  δημοσιεύσει  ο  καταγγέλλων  στην  ιστοσελίδα  του 
https://.../ και αλλού, τα οποία υπογράφει με τα στοιχεία του ως εξής: Α, …, τ.: …, ε.: 
…@gmail.com … . Απαντώντας στα σχετικά ερωτήματα της Αρχής, το ΚΕΚ ΕΞΕΛΙΞΗ 
ανέφερε:  

α) ότι το ονοματεπώνυμο του καταγγέλλοντος το πληροφορήθηκε από τη την με αρ. 
πρωτ. … / … Απόφαση του Δημάρχου Χ που είχε αναρτηθεί στη ΔΙΑΥΓΕΙΑ με ΑΔΑ … 
(θέση … του Πίνακα),  
β) ότι το κινητό του καταγγέλλοντος το βρήκε «με μία απλή αναζήτηση στο google» 
από το άρθρο με τίτλο «…» (https://...), επισημαίνοντας ότι τόσο ο αριθμός κινητού 
όσο  και  άλλα  προσωπικά  στοιχεία  του  καταγγέλλοντος  υπάρχουν  και  σε  πλήθος 
άλλων δημοσιευμένων άρθρων,  
γ)  ότι  όταν  χρειάζεται,  αναζητεί  στοιχεία  από  ανοικτές  δημόσιες  πηγές  του 
διαδικτύου και  
δ) ότι για όλα τα παραπάνω ο καταγγέλλων ενημερώθηκε τηλεφωνικά την 17/3/2021, 
ότι δηλαδή το ονοματεπώνυμό του το βρήκαν από τη Διαύγεια του Δήμου στον οποίο 
εργάζεται και το τηλέφωνό του από αναζήτηση στις ανοικτές διαθέσιμες πηγές.  

Ακολούθως  η  Αρχή  απέστειλε  το  υπ’  αριθ.  πρωτ.  Γ/ΕΞΕ/2045/30-09-2021 
έγγραφο για παροχή διευκρινίσεων προς το ΚΕΚ ΕΞΕΛΙΞΗ, με σκοπό να διευκρινιστεί 
α) ο σκοπός και η νομική βάση της επεξεργασίας εκ μέρους του, των προσωπικών 
δεδομένων  του  καταγγέλλοντος,  και  γενικότερα  των  ωφελουμένων  των 
προγραμμάτων του ΟΑΕΔ, β) εάν και με ποιο τρόπο εκπληρώθηκε εν προκειμένω η 
υποχρέωση διαφάνειας προς το υποκείμενο των δεδομένων – καταγγέλλοντα. Με το 
υπ’ αριθ. πρωτ. Γ/ΕΙΣ/6137/27-09-2021 διευκρινιστικό έγγραφό του, το ΚΕΚ ΕΞΕΛΙΞΗ 
υποστήριξε  ότι  προβαίνει  σε  συλλογή  και  επεξεργασία  των  δεδομένων  των 
ενδιαφερομένων μόνο κατόπιν ειδικής προς τούτο αιτήσεώς τους, κατά τρόπο που 
εγγυάται την ενδεδειγμένη ασφάλειά τους, παραπέμποντας στην αναρτημένη στην 
ιστοσελίδα 
που 
«προαπαιτείται», όπως ανέφερε, για την εκ μέρους του ΚΕΚ εκκίνηση της διαδικασίας 
ενημέρωσης προς τον υποψήφιο ωφελούμενο, αίτηση στην οποία ο ενδιαφερόμενος 
«δύναται  κατά  βούληση  να  υποβάλει  τα  προσωπικά  του  στοιχεία,  συνοδεία 
υπεύθυνης  δήλωσης  με  την  οποία  παρέχεται  η  συναίνεσή  του  προς  περαιτέρω 
επεξεργασία των δεδομένων του από την εταιρεία». Στην παραπάνω φόρμα αίτησης 
περιλαμβάνεται η παρακάτω δήλωση: «Με ατομική μου ευθύνη και γνωρίζοντας τις 
κυρώσεις  που  προβλέπονται  από  τις  διατάξεις  της  παρ.  6  του  άρθρου  22  του  Ν. 
1599/1986, βεβαιώνω την ακρίβεια των ανωτέρω αναφερομένων στοιχείων. Με την 
παρούσα δηλώνω υπεύθυνα σύμφωνα με την παράγραφο 6 του άρθρου 22 του Ν. 

(http://ebt-seminars.gr/koin_register.php) 

αίτηση 

του 

1599/1986,  ότι  παρέχω  στo  KEK  ΕΞΕΛΙΞΗ  το  δικαίωμα  για  χρήση,  στατιστική 
επεξεργασία και κοινοποίηση των στοιχείων μου, για τις ανάγκες ενημέρωσής μου 
για τη δράση ΚΑΤΑΡΤΙΣΗ ΩΦΕΛΟΥΜΕΝΩΝ στο πλαίσιο της πράξης «Προώθηση της 
απασχόλησης μέσω Προγραμμάτων Κοινωφελούς Χαρακτήρα για 36.500 άτομα σε 
Δήμους, Περιφέρειες, Κέντρα Κοινωνικής Πρόνοιας Περιφερειών (ΚΚΠΠ)/ συναφείς 
φορείς,  Υπηρεσίες  Υπουργείων  και  άλλων  φορέων».  ΕΝΗΜΕΡΩΣΗ  ΚΑΙ  ΔΗΛΩΣΗ 
ΣΥΓΚΑΤΑΘΕΣΗΣ ΓΙΑ  ΕΝΗΜΕΡΩΤΙΚΟΥΣ  ΣΚΟΠΟΥΣ: Η  εταιρεία  ΕΞΕΛΙΞΗ  ΕΚΠΑΙΔΕΥΤΙΚΗ 
ΣΥΜΒΟΥΛΕΥΤΙΚΗ IKΕ με τηλέφωνο επικοινωνίας 2106147002 και email επικοινωνίας 
exelixi.kek@gmail.com  θα  συλλέξει  και  θα  επεξεργαστεί  τα  παραπάνω  στοιχεία 
επικοινωνίας σας ως υπεύθυνη επεξεργασίας, προκειμένου να σας ενημερώσει για 
τη  διαδικασία  συμμετοχής  σας  στο  ανωτέρω  πρόγραμμα.  Τα  προσωπικά  σας 
δεδομένα  επικοινωνίας  δεν  θα  διαβιβάζονται  σε  τρίτους  και  θα  τυγχάνουν 
επεξεργασίας  αποκλειστικά  για  τον  ως  άνω  σκοπό  ενημέρωσής  σας.  Εφόσον  το 
επιθυμείτε,  τα  προσωπικά  σας  δεδομένα  θα  διαβιβαστούν  για  τον  ίδιο  σκοπό 
ενημέρωσης  στις  εταιρείες  του  Ομίλου  ΕΞΕΛΙΞΗ.  Έχετε  δικαίωμα  πρόσβασης  στα 
δεδομένα σας και μπορείτε να ανακαλέσετε τη συγκατάθεσή σας ανά πάσα στιγμή». 
Το  ΚΕΚ  ΕΞΕΛΙΞΗ  με  το  ως  άνω  δεύτερο  απαντητικό  του  έγγραφο  ισχυρίσθηκε  ότι 
συλλέγει  προσωπικά  δεδομένα  ενδιαφερομένων  μόνο  με  αυτόν  τον  τρόπο, 
διαφοροποιώντας έτσι τη θέση του σε σχέση με το αρχικό του έγγραφο απόψεων 
(Γ/ΕΙΣ/4273/28-06-2021),  με  το  οποίο  είχε  δηλώσει  ότι  αναζητά  τα  δεδομένα  των 
ενδιαφερομένων σε δημόσια προσβάσιμες πηγές στο διαδίκτυο και ότι αυτή ήταν η 
πηγή των προσωπικών δεδομένων του καταγγέλλοντος (Διαύγεια, google, blog του 
καταγγέλλοντος).  Σύμφωνα  με  το  ίδιο  –δεύτερο–  έγγραφο  της  εταιρείας,  ο 
καταγγέλλων, Α, στις … υπέβαλε ηλεκτρονικά επώνυμη αίτησή του στο ΚΕΚ ΕΞΕΛΙΞΗ 
(βλ.  σχετικό  1),  δυνάμει  της  οποίας  ρητώς  συγκατατέθηκε  στην  επεξεργασία  των 
προσωπικών του δεδομένων από το εν λόγω ΚΕΚ σε συνέχεια της συμπερίληψής του 
στην με ΑΠ. .../… απόφαση του Δημάρχου Χ (στο πλαίσιο της πράξης «Προώθηση της 
απασχόλησης μέσω Προγραμμάτων Κοινωφελούς Χαρακτήρα για 36.500 άτομα σε 
Δήμους, Περιφέρειες, Κέντρα Κοινωνικής Πρόνοιας Περιφερειών, Συναφείς Φορείς, 
υπηρεσίες  Υπουργείων  και  άλλων  φορέων»),  ενώ  η  τηλεφωνική  του  ενημέρωση 
έλαβε  χώρα  στις  …  «κατόπιν  της  δικής  του  προσωπικής  επιλογής  να  υποβάλλει 
ηλεκτρονικώς στην πλατφόρμα του διαδικτυακού μας τόπου τα στοιχεία του», όπως 

υποστηρίζει η εταιρεία. Έτσι, σύμφωνα με την εν λόγω δεύτερη απάντηση του ΚΕΚ 
ΕΞΕΛΙΞΗ, η επεξεργασία των δεδομένων του καταγγέλλοντος έγινε με νομική βάση τη 
συγκατάθεσή του (κατ’ άρθρο 6 παρ. 1 α’ ΓΚΠΔ) που παρείχε ηλεκτρονικά μέσω της 
φόρμας – αίτησης συμμετοχής που περιλαμβάνεται στην ιστοσελίδα του ΚΕΚ, ενώ 
όταν εκπρόσωπος της εταιρείας κάλεσε τον καταγγέλλοντα τηλεφωνικά στις … για 
ενημερωτικούς λόγους και προκειμένου να του γνωστοποιήσει όσα ο ίδιος αιτήθηκε 
να πληροφορηθεί σχετικά με την παρεχόμενη κατάρτιση, ο καταγγέλλων άρχισε να 
«υβρίζει σκαιότατα» το ΚΕΚ για άγνωστη κατά το ίδιο αιτία, ωσάν να παρανομούσε 
με κάποιον αδιανόητο τρόπο. Με το ίδιο έγγραφο, το ΚΕΚ ΕΞΕΛΙΞΗ διαμαρτύρεται για 
το χαρακτηρισμό «ημέτεροι επιχειρηματίες» του καταγγέλλοντος, τον οποίο θεωρεί 
συκοφαντικό και αναίτιο, δηλώνοντας παράλληλα ότι επ’ ουδενί δεν συλλέγει και 
επεξεργάζεται δεδομένα φυσικών προσώπων χωρίς την άδειά τους και προσκομίζει 
υπεύθυνη δήλωση της εταιρείας περί αναστολής των εργασιών της για το μήνα … του 
έτους … (σχετικό 3). 

 
Κατόπιν των ανωτέρω, η Αρχή, με τις Γ/ΕΞΕ/651/11-03-2022, Γ/ΕΞΕ/649/11-03-
2022  και  Γ/ΕΞΕ/653/11-03-2022  Κλήσεις  προς  τον  καταγγέλλοντα  και  τα 
καταγγελλόμενα ΚΕΚ (ΜΑΣΤΕΡ και ΕΞΕΛΙΞΗ) αντίστοιχα, κάλεσε τα εμπλεκόμενα μέρη 
σε  ακρόαση  στη  συνεδρίαση  του  Τμήματος,  στις  23/3/2022  και  ώρα  10.30  π.μ., 
προκειμένου να εκθέσουν τις απόψεις τους για την υπόθεση. Κατά τη συνεδρίαση 
αυτή, παρέστησαν α) στη συζήτηση που αφορούσε το ΚΕΚ ΜΑΣΤΕΡ, ο καταγγέλλων 
και για λογαριασμό του ΚΕΚ ΜΑΣΤΕΡ η πληρεξούσια δικηγόρος του Ελπίδα Ηροδότ. 
Καμίτση (Α.Μ. …) και ο ΥΠΔ του Δ, β) στη συζήτηση που αφορούσε το ΚΕΚ ΕΞΕΛΙΞΗ, ο 
καταγγέλλων  και  για  λογαριασμό  του  ΚΕΚ  ΕΞΕΛΙΞΗ  ο  νόμιμος  εκπρόσωπος  της 
εταιρείας Ε και η πληρεξούσια δικηγόρος του Μαρία Κανελλάκου (Α.Μ. …). Κατά την 
ακρόαση  τα  μέρη  ανέπτυξαν  τις  απόψεις  τους  και  τους  ορίσθηκε  προθεσμία  15 
ημερών  και  υπέβαλαν  εμπροθέσμως,  ο  μεν  καταγγέλλων  το  υπ’  αριθ.  πρωτ. 
Γ/ΕΙΣ/5704/08-04-2022 υπόμνημα, το δε ΚΕΚ ΜΑΣΤΕΡ το Γ/ΕΙΣ/5799/11-04-2022 και 
το ΚΕΚ ΕΞΕΛΙΞΗ το Γ/ΕΙΣ/5661/07-04-2022 υπόμνημα. 

Ο  καταγγέλλων,  κατά  την  ακρόαση  και  με  το  υπόμνημά  του,  επανέλαβε  τα 
αναφερόμενα  στην  καταγγελία του,  αρνούμενος  ότι  πραγματοποίησε  με  δική  του 

πρωτοβουλία  τηλεφωνική  κλήση  προς  το  ΚΕΚ  ΜΑΣΤΕΡ  ή  ότι  συμπλήρωσε 
ηλεκτρονικά αίτηση προς το ΚΕΚ ΕΞΕΛΙΞΗ, ενώ διαμαρτυρήθηκε για το «φακέλωμά» 
του  εκ  μέρους  των  καταγγελλόμενων  ΚΕΚ,  επισημαίνοντας  ότι  παρ’  όλο  που  τα 
στοιχεία επικοινωνίας του μπορεί να βρίσκονται δημοσιευμένα στο διαδίκτυο, δεν 
συμβαίνει το ίδιο με την πληροφορία ότι είναι άνεργος και ενδιαφερόμενος για το 
συγκεκριμένο  πρόγραμμα  κατάρτισης.  Ο  καταγγέλλων  τόνισε  επίσης  ότι  η  αρχική 
επικοινωνία  του  ΚΕΚ  ΜΑΣΤΕΡ  μαζί  του  έγινε  πριν  την ανάρτηση  στη  Διαύγεια  της 
πρόσληψής  του  από  το  Δήμο  Χ  (στις  …)  καθώς  και  ότι  ο  κατάλογος  των 
διαπιστευμένων ΚΕΚ για τη συμμετοχή στο εν λόγω πρόγραμμα κατάρτισης του ΟΑΕΔ 
οριστικοποιήθηκε μόλις την άνοιξη του ….  
 

Α. Το ΚΕΚ ΜΑΣΤΕΡ, τόσο κατά την ακρόαση όσο και με το υπόμνημά του, κατ’ 
αρχάς ανέφερε ότι ο καταγγέλλων με την αίτηση συμμετοχής του στο Πρόγραμμα του 
ΟΑΕΔ που αφορά η Πρόσκληση 4/2020, έλαβε γνώση του ότι για τη συμμετοχή του 
στο  πρόγραμμα  κατάρτισης  όφειλε  να  επιλέξει  πάροχο  κατάρτισης  (σελ.  5  της 
Πρόσκλησης)  και  υποστηρίζει  ότι  ο  ίδιος  ο  καταγγέλλων  τηλεφώνησε  στο  ΚΕΚ, 
έχοντας  τη  δυνατότητα  πρόσβασης  στην  πολιτική  προστασίας  δεδομένων  που 
βρίσκεται αναρτημένη στην ιστοσελίδα του και ενημερώθηκε τηλεφωνικά από την 
υπάλληλο του ΚΕΚ σχετικά με την επεξεργασία των δεδομένων του. Σύμφωνα με το 
ΚΕΚ ΜΑΣΤΕΡ η ηλεκτρονική αλληλογραφία που ακολούθησε έγινε σε καλό κλίμα και 
δεν υπήρξε κάποια διαμαρτυρία του καταγγέλλοντος. Το ΚΕΚ ΜΑΣΤΕΡ υποστηρίζει 
ότι  η  καταγγελία  είναι  ατεκμηρίωτη,  αόριστη  ως  προς  το  χρόνο  κατά  τον  οποίο 
έλαβαν χώρα οι αρχικές (τηλεφωνικές και μέσω e-mail) επικοινωνίες εκ μέρους του 
ΚΕΚ  σύμφωνα  με  τον  καταγγέλλοντα,  απαράδεκτη  διότι  δεν  απευθύνθηκε 
προηγουμένως  στον  υπεύθυνο  επεξεργασίας  ή  στον  εκτελούντα  την  επεξεργασία 
πριν την υποβάλει, καταχρηστική διότι ο καταγγέλλων έχει στο παρελθόν καταγγείλει 
δημοσίως και άλλο ΚΕΚ, επομένως έχει «καταγγελτική διάθεση», και ουσία αβάσιμη, 
διότι ο ίδιος ο καταγγέλλων προσέγγισε τηλεφωνικά το ΚΕΚ, ως πάροχο κατάρτισης 
για να λάβει πληροφορίες για τη διαδικασία κατάρτισης. Όσον αφορά την τήρηση της 
αρχής  της  διαφάνειας  και  την  ενημέρωση  του  καταγγέλλοντος  κατά  το  άρθρο  13 
ΓΚΠΔ, το ΚΕΚ ΜΑΣΤΕΡ αρχικά αναφέρει ότι αποτελεί εκτελούντα την επεξεργασία για 
λογαριασμό  του  Υπουργείου  Εργασίας  και  Κοινωνικών  Υποθέσεων  που  είναι 

υπεύθυνος  επεξεργασίας,  όπως  προκύπτει  από  την  Πρόσκληση  1/2021,  και  στο 
πλαίσιο  αυτό  ο  καταγγέλλων,  ο  οποίος  απέστειλε  προς  το  ΚΕΚ  ΜΑΣΤΕΡ 
συμπληρωμένη την Αίτηση Συμμετοχής στο Πρόγραμμα Κατάρτισης, κοινοποίησε ο 
ίδιος στο εν λόγω ΚΕΚ τα προσωπικά του δεδομένα μέσω ηλεκτρονικού μηνύματος, 
έχοντας λάβει γνώση της έγγραφης ενημέρωσης περί της επεξεργασίας τους, η οποία 
περιλαμβανόταν  στο  ίδιο  έντυπο  αιτήσεως.  Η  ενημέρωση  αυτή  αφορά  την 
επεξεργασία από το Υπουργείο Εργασίας και Κοινωνικών Υποθέσεων, ως υπεύθυνο 
επεξεργασίας, και το ΚΕΚ ΜΑΣΤΕΡ ως εκτελούντα την επεξεργασία (όσον αφορά το 
στάδιο υλοποίησης της κατάρτισης, όπως προκύπτει από τα Γ/ΕΙΣ/6294/30-09-2021 
και  Γ/ΕΙΣ/6297/30-09-2021  διευκρινιστικά  έγγραφά  του).  Σύμφωνα  με  το  ΚΕΚ 
ΜΑΣΤΕΡ,  στο  ίδιο  έντυπο  υπάρχει  διακριτή  ενημέρωση  για  την  επεξεργασία 
δεδομένων που πραγματοποιεί το ΚΕΚ ως υπεύθυνος επεξεργασίας, με νομική βάση 
τη  συγκατάθεση  του  υποκειμένου,  προκειμένου  να  τον  ενημερώνει  για  λοιπές 
δράσεις  απασχόλησης  και  προγράμματα  κατάρτισης  (δηλαδή  με  σκοπό  την 
προώθηση  των  υπηρεσιών  του),  καθώς  και  χωριστή  ενημέρωση  και  δήλωση 
συγκατάθεσης για διαβίβαση των δεδομένων σε εταιρείες του ομίλου ΜΑΣΤΕΡ για 
προωθητικούς σκοπούς. Όπως εξηγεί το ΚΕΚ ΜΑΣΤΕΡ, ο καταγγέλλων δεν παρείχε τη 
συγκατάθεσή του σύμφωνα με τα παραπάνω, επομένως το ίδιο δεν έλαβε ποτέ το 
ρόλο  του  υπεύθυνου  επεξεργασίας  όσον  αφορά  τα  προσωπικά  δεδομένα  του 
καταγγέλλοντος. Τέλος, το ΚΕΚ ΜΑΣΤΕΡ υποστηρίζει ότι είναι αναληθής ο ισχυρισμός 
του καταγγέλλοντος ότι το ΚΕΚ εμφανίστηκε ως εξωτερικός πάροχος (“outsourcing”) 
του ΟΑΕΔ, αναφέρει ωστόσο ότι δεν αποκλείει την πιθανότητα ο καταγγέλλων να 
βρίσκεται σε σύγχυση όσον αφορά το ρόλο των παρόχων κατάρτισης, παρ’ όλο που 
κάτι  τέτοιο  δεν  δικαιολογείται  από  το  επίπεδο  σπουδών  και  την  εμπειρία  του 
καταγγέλλοντος, ο οποίος έχει συνεργαστεί στο παρελθόν με άλλο Κέντρο δια βίου 
μάθησης, και ζητά την απόρριψη της καταγγελίας. 

 
 

Β.  To  KEK  EΞΕΛΙΞΗ  τόσο  κατά  την  ακρόαση  όσο  και  με  το  υπόμνημά  του 
υποστήριξε  ότι  πηγή  των  δεδομένων  του  καταγγέλλοντος  ήταν  ο  ίδιος  ο 
καταγγέλλων,  ο  οποίος  συμπλήρωσε  και  υπέβαλε  ηλεκτρονικά  στις  …  στην 
ιστοσελίδα  του  ΚΕΚ  την  κατάλληλη  Αίτηση  –  «Φόρμα  Υποβολής  Στοιχείων  για 
Συμμετοχή στην Κοινωφελή», την οποία το ΚΕΚ προσκομίζει ενδεικτικά. Στην εν λόγω 

το  Πρόγραμμα  που  αφορά  η  αίτηση 

φόρμα  αναφέρεται 
(«ΚΑΤΑΡΤΙΣΗ 
ΩΦΕΛΟΥΜΕΝΩΝ  στο  πλαίσιο  της  πράξης  «Προώθηση  της  απασχόλησης  μέσω 
Προγραμμάτων Κοινωφελούς Χαρακτήρα για 36.500 άτομα σε Δήμους, Περιφέρειες, 
Κέντρα  Κοινωνικής  Πρόνοιας  Περιφερειών  (ΚΚΠΠ)/  συναφείς  φορείς,  Υπηρεσίες 
Υπουργείων και άλλων φορέων») και υπάρχουν τα εξής πεδία προς συμπλήρωση: 
ΕΠΩΝΥΜΟ,  ΟΝΟΜΑ,  ΤΗΛΕΦΩΝΟ  ΚΙΝΗΤΟ,  ΣΧΟΛΙΑ.  Ακριβώς  από  κάτω  υπάρχει 
κείμενο  υπεύθυνης  δήλωσης  σχετικά  με  την  ακρίβεια  των  στοιχείων,  υπεύθυνη 
δήλωση ότι ο αιτών «παρέχει στο ΚΕΚ ΕΞΕΛΙΞΗ το δικαίωμα για χρήση, στατιστική 
επεξεργασία και κοινοποίηση των στοιχείων του για τις ανάγκες ενημέρωσής του για 
τη δράση ΚΑΤΑΡΤΙΣΗ ΩΦΕΛΟΥΜΕΝΩΝ» στο πλαίσιο της παραπάνω πράξης, καθώς 
και  επιπλέον  κείμενο  με  τίτλο  ΕΝΗΜΕΡΩΣΗ  ΚΑΙ  ΔΗΛΩΣΗ  ΣΥΓΚΑΤΑΘΕΣΗΣ  ΓΙΑ 
ΕΝΗΜΕΡΩΤΙΚΟΥΣ  ΣΚΟΠΟΥΣ.  Στο  κείμενο  αυτό  αναφέρεται  η  επωνυμία  και  τα 
στοιχεία επικοινωνίας του ΚΕΚ και η πρόθεσή του να συλλέξει και να επεξεργαστεί τα 
στοιχεία επικοινωνίας του αιτούντος ως υπεύθυνος επεξεργασίας, προκειμένου να 
τον  ενημερώσει  για  τη  διαδικασία  συμμετοχής  του  στο  ανωτέρω  πρόγραμμα. 
Αναφέρεται επίσης ότι τα προσωπικά δεδομένα του αιτούντος δεν διαβιβάζονται σε 
τρίτους, ενώ εφόσον το επιθυμεί, τα προσωπικά του δεδομένα θα διαβιβαστούν για 
τον ίδιο σκοπό (ενημέρωσης για το πρόγραμμα) στις εταιρείες του Ομίλου ΕΞΕΛΙΞΗ. 
Τέλος  αναφέρεται  ότι  ο  αιτών  έχει  δικαίωμα  πρόσβασης  στα  δεδομένα  του  και 
μπορεί να ανακαλέσει τη συγκατάθεσή του ανά πάσα στιγμή. Ακολουθεί πεδίο στο 
οποίο ο αιτών πρέπει να συμπληρώσει το αποτέλεσμα μιας μαθηματικής πράξης, η 
οποία  κατά  το  ΚΕΚ  αποτελεί  ασφαλιστική  δικλείδα  για  το  ότι  τα  στοιχεία  που 
υποβλήθηκαν  σε  αυτό  είναι  αληθή  και  ακριβώς  από  κάτω  παρέχεται  η  μοναδική 
επιλογή «ΑΠΟΔΟΧΗ ΟΡΩΝ-ΑΙΤΗΣΗ», με την οποία υποβάλλεται η αίτηση. Σύμφωνα 
με τους ισχυρισμούς του ΚΕΚ ΕΞΕΛΙΞΗ, ο αιτών συμπλήρωσε την εν λόγω αίτηση και 
με  τον  τρόπο  αυτό  του  παρείχε  «ρητώς  και  ανεπιφυλάκτως  τη  συναίνεσή  του», 
προσκομίζει  δε  προς  απόδειξη  το  από  …  e-mail  από  τη  διεύθυνση  seminars@bh-
2.webhostbox.net  προς  τη  διεύθυνση  info@ebt-seminars.gr,  το  οποίο  έχει  ως 
περιεχόμενο  τα  συμπληρωμένα  πεδία  με  τα  στοιχεία  του  καταγγέλλοντος 
(ονοματεπώνυμο και κινητό τηλέφωνο). Περαιτέρω, το ΚΕΚ υποστηρίζει ότι αποτελεί 
υποχρέωσή του πριν από οποιαδήποτε άλλη ενέργεια, να διαπιστώσει ότι τα στοιχεία 
που  του  έχουν  υποβληθεί  είναι  αληθή,  και  για  το  λόγο  αυτό  και  στην  εν  λόγω 

περίπτωση αναζήτησε τα στοιχεία που είχαν υποβληθεί από ανοικτές δημόσιες πηγές 
του  διαδικτύου.  Προσκομίζει  δε  ποικίλες  αναρτήσεις  του  καταγγέλλοντος  με 
δημοσιευμένα  τα  στοιχεία  επικοινωνίας  του  και  το  βιογραφικό  του,  οι  οποίες 
προέκυψαν  τόσο  από  την  αρχική  αναζήτηση  στο  διαδίκτυο  όσο  και  από  νέα 
αναζήτηση  των  στοιχείων  του  καταγγέλλοντος  που  πραγματοποίησε  το  ΚΕΚ  την 
ημέρα της ακρόασης (…). Επισημαίνεται ότι κατά την ακρόαση το ΚΕΚ ερωτήθηκε εάν 
αυτή η διαδικασία αναζήτησης στοιχείων στο διαδίκτυο ακολουθείται για όλες τις 
αιτήσεις  που  λαμβάνει  και  ποια  είναι  η  νομική  βάση  για  την  εν  λόγω  πράξη 
επεξεργασίας,  ωστόσο σχετική  απάντηση  δεν  δόθηκε  ούτε  προφορικά  ούτε  με  το 
υπόμνημα.  Επιπλέον  προσκομίζεται  η  με  ΑΠ …/ …  Απόφαση  του  Δημάρχου  Χ 
(αναρτημένη στη Διαύγεια) που αναφέρει το ονοματεπώνυμο, την ειδικότητα και το 
χρονικό  διάστημα  απασχόλησης  του  καταγγέλλοντος  στο  πλαίσιο  του  ως  άνω 
προγράμματος του ΟΑΕΔ. Κατόπιν των ανωτέρω, το ΚΕΚ συνοψίζει τη θέση του, η 
οποία  συνίσταται  στον 
ισχυρισμό  ότι  επεξεργάστηκε  τα  δεδομένα  του 
καταγγέλλοντος  με  τη  συναίνεσή  του,  ότι  στη  συνέχεια  όταν  επικοινώνησε 
τηλεφωνικά μαζί του, για άγνωστο λόγο ο καταγγέλλων το καθύβρισε σκαιότατα και 
ότι η υπό κρίση καταγγελία είναι αβάσιμη, δεδομένου ότι τα στοιχεία επικοινωνίας 
του  καταγγέλλοντος  και  το  βιογραφικό  του  βρίσκονται  αναρτημένα  σε  πλήθος 
σημείων στο διαδίκτυο και σε πολλές γλώσσες, ενώ μπορούν να βρεθούν με μια απλή 
αναζήτηση. Καταλήγοντας αναφέρει ότι δεν έχει λάβει χώρα οποιαδήποτε παράβαση 
και ζητά την απόρριψη της καταγγελίας. 
 

Στη  συνέχεια  και  προς  αποσαφήνιση  των  αρμοδιοτήτων  και  των  ρόλων 
(Υπευθύνου  Επεξεργασίας  -  Εκτελούντος  την  Επεξεργασία)  των  εμπλεκομένων 
φορέων στο πλαίσιο της επεξεργασίας προσωπικών δεδομένων των ωφελουμένων 
του Προγράμματος Κατάρτισης, η Αρχή, με το Γ/ΕΞΕ/1327/01-06-2022 έγγραφό της 
κοινοποίησε  στην  Ειδική  Υπηρεσία  Επιτελική  Δομή  ΕΣΠΑ  Τομέα  Απασχόλησης  και 
Κοινωνικής  Οικονομίας  του  Υπουργείου  Εργασίας  και  Κοινωνικών  Υποθέσεων  (ΕΔ 
ΕΣΠΑ ΑπΚΟ) τα συναφή έγγραφα του φακέλου και την κάλεσε να παρέχει στην Αρχή 
τις  απόψεις  της  σε  σχέση  με  τα  καταγγελλόμενα,  συμπεριλαμβάνοντας  στην 
απάντησή της κάθε σχετική πληροφορία και παρέχοντας συγκεκριμένες διευκρινίσεις 
όσον  αφορά  την  ευθύνη  για  τις  πράξεις  επεξεργασίας  προσωπικών  δεδομένων 

ωφελουμένων που πραγματοποιούν οι πάροχοι κατάρτισης στο πλαίσιο του ως άνω 
Προγράμματος.  

Με  το  υπ’  αριθ.  πρωτ.  Γ/ΕΙΣ/8144/21-06-2022  απαντητικό  έγγραφό  της,  η 

Επιτελική Δομή ΕΣΠΑ ΑπΚΟ απάντησε στην Αρχή –μεταξύ άλλων– τα εξής:  

α)  Ότι  στο  πλαίσιο  της  πράξης  «Προώθηση  της  Απασχόλησης  μέσω 
Προγραμμάτων Κοινωφελούς Χαρακτήρα για 36.500 άτομα σε Δήμους, Περιφέρειες, 
Κέντρα  Κοινωνικής  Πρόνοιας  Περιφερειών  (ΚΚΠΠ)/συναφείς  φορείς,  Υπηρεσίες 
Υπουργείων  και  άλλων  φορέων»  (ΚΥΑ  0.1503  –  ΦΕΚ  Β’  1256/09-04-2020),  που 
αντιστοιχεί  στη  Δημόσια  Πρόσκληση  4/2020  του  ΟΑΕΔ,  η  οποία  απευθύνεται  σε 
ανέργους  εγγεγραμμένους  στα  Μητρώα  Ανέργων  του  ΟΑΕΔ,  η  ΕΔ  ΕΣΠΑ  ΑπΚΟ 
(ενεργώντας  ως  Δικαιούχος  κατά  την  έννοια  του  άρθρου  3  του  Ν.  4314/2014), 
ανέλαβε  την  υλοποίηση  της  Δράσης  Κατάρτισης,  με  αντικείμενο  την  παροχή 
Προγραμμάτων  Κατάρτισης  οριζόντιων  και  εξειδικευμένων  δεξιοτήτων  και  την 
πιστοποίηση  των  γνώσεων  και  των  δεξιοτήτων  που  θα  αποκτούνταν  στους 
ωφελούμενους  συμμετέχοντες.  Η  ΕΔ  ΕΣΠΑ  ΑπΚΟ  ανέφερε  ότι  υπέχει  θέση 
Εκτελούντος  την  Επεξεργασία  για  λογαριασμό  του  Υπευθύνου  Επεξεργασίας 
Υπουργείου Ανάπτυξης και Επενδύσεων, όπως ορίζεται από το άρθρο 53 παρ. 2 του 
Ν. 4914/2022 (ΦΕΚ Α’ 61/21.03.2022) για κάθε επεξεργασία δεδομένων προσωπικού 
χαρακτήρα των συμμετεχόντων σε πράξεις που συγχρηματοδοτούνται από τα Ταμεία 
και  τον  Χρηματοδοτικό  Μηχανισμό  του  ΕΟΧ  και  υλοποιούνται  στο  πλαίσιο  των 
σχετικών  Προγραμμάτων  για  την  προγραμματική  περίοδο  2021-2027,  με  σκοπό 
επεξεργασίας  τη  διαχείριση  των  Προγραμμάτων  αυτών  και  την  άσκηση 
αρμοδιοτήτων αξιολόγησης και ελέγχου ως προς την εν λόγω διαχείριση. Όλοι δε οι 
μη  εποπτευόμενοι  από  το  Υπουργείο  Ανάπτυξης  Φορείς  (Ειδικές  Υπηρεσίες, 
Ενδιάμεσοι Φορείς και Δικαιούχοι) υπέχουν θέση Εκτελούντος την Επεξεργασία, ως 
προς  τις  πράξεις  επεξεργασίας  που  διενεργούν για  την  εξυπηρέτηση  του  εν  λόγω 
σκοπού. 

των 

συμμετεχόντων 

β) Ότι μοναδικός σκοπός για τον οποίο υφίσταται δικαίωμα επεξεργασίας των 
δεδομένων 
την 
επεξεργασία/παρόχων  κατάρτισης  στην  προκείμενη  δράση είναι  η  υλοποίηση  του 
αντικειμένου της, δηλαδή η παροχή υπηρεσιών κατάρτισης προς πιστοποίηση των 
γνώσεων και δεξιοτήτων που θα αποκτούνταν στο πλαίσιο της Δημόσιας Πρόσκλησης 

εκτελούντων 

μέρους 

των 

εκ 

4/2020 του ΟΑΕΔ, σύμφωνα με τις ρητές εντολές του υπευθύνου επεξεργασίας ή εν 
προκειμένω  του  Δικαιούχου  της  Πράξης  (ΕΔ  ΕΣΠΑ  ΑπΚΟ).  Ο  τρόπος  παροχής  της 
κατάρτισης ορίζεται από τον εκάστοτε πάροχο στο πλαίσιο της δημόσιας πρόσκλησης 
1/2021 κεφάλαιο 4 και παράρτημα 1, κάθε δε υπέρβαση του σκοπού και των μέσων 
επεξεργασίας -εξαιρουμένου του τρόπου παροχής της κατάρτισης, ο οποίος έγκειται 
στην εμπειρία και στις εκπαιδευτικές μεθόδους του εκάστοτε παρόχου- ιδίως για την 
επίτευξη  ιδιωτικών  σκοπών,  μη  συνδεόμενων  με  την  υλοποίηση  της  Δράσης, 
συνεπάγεται  την  ανάληψη  ευθύνης  Υπευθύνου  Επεξεργασίας,  αναφορικά  με  τη 
διενεργούμενη επεξεργασία. 

γ)  Ότι  όπως  συμβαίνει  σε  κάθε  πρόσκληση  προς  Παρόχους  για  την  υποβολή 
αιτήσεων  και  την  έκδοση  Μητρώου  Παρόχων  Κατάρτισης,  και  στην  υπό  κρίση 
Πρόσκληση 1/2021 της ΕΔ ΕΣΠΑ ΑπΚΟ περιλαμβάνεται το Παράρτημα V, το οποίο 
προβλέπει  τις  υποχρεώσεις  των  Παρόχων  ως  Εκτελούντων  την  Επεξεργασία 
δεδομένων,  την  τήρηση  των  οποίων  εγγυώνται  οι  υποψήφιοι  Πάροχοι  μέσω 
Υπεύθυνης Δήλωσης. […] 

H Αρχή κοινοποίησε την ως άνω απάντηση στα καταγγελλόμενα ΚΕΚ ΜΑΣΤΕΡ και 
ΚΕΚ ΕΞΕΛΙΞΗ με τα έγγραφά της Γ/ΕΞΕ/1507/22-06-2022 και Γ/ΕΞΕ/1508/22-06-2022 
αντίστοιχα,  προκειμένου  να  λάβουν  γνώση  του  περιεχομένου  της  και,  εφόσον  το 
επιθυμούν να συμπληρώσουν τα υπομνήματά τους εντός προθεσμίας, ωστόσο τα 
ΚΕΚ  δεν  έκαναν  χρήση  αυτής  της  δυνατότητας  (βλ.  σχετ.  Γ/ΕΙΣ/8797/13-07-2022 
έγγραφο του ΚΕΚ ΜΑΣΤΕΡ, με το οποίο δηλώνει ότι δεν επιθυμεί να συμπληρώσει το 
υπόμνημά του, ενώ το ΚΕΚ ΕΞΕΛΙΞΗ δεν έστειλε καμία απάντηση). 

ΣΚΕΦΤΗΚΕ ΣΥΜΦΩΝΑ ΜΕ ΤΟΝ ΝΟΜΟ 

 

1.  Από  τις  διατάξεις  των  άρθρων  51  και  55  του  Γενικού  Κανονισμού  Προστασίας 
Δεδομένων (Κανονισμού (ΕΕ) 2016/679 – εφεξής, ΓΚΠΔ) και του άρθρου 9 του νόμου 
4624/2019 (ΦΕΚ Α΄ 137) προκύπτει ότι η Αρχή έχει αρμοδιότητα να εποπτεύει την 
εφαρμογή  των  διατάξεων  του  ΓΚΠΔ,  του  νόμου  αυτού  και  άλλων  ρυθμίσεων  που 
αφορούν την προστασία του ατόμου από την επεξεργασία προσωπικών δεδομένων. 
Ειδικότερα, από τις διατάξεις των άρθρων 57 παρ. 1 στοιχ. στ΄ του ΓΚΠΔ και 13 παρ. 
1 στοιχ. ζ΄ του νόμου 4624/2019 προκύπτει ότι η Αρχή έχει αρμοδιότητα να επιληφθεί 

της καταγγελίας του Α και να ασκήσει, αντίστοιχα, τις εξουσίες που της απονέμονται 
από τις διατάξεις των άρθρων 58 του ΓΚΠΔ και 15 του νόμου 4624/2019. 

2. Ως υπεύθυνος επεξεργασίας ορίζεται, στο άρθρο 4 παρ. 7 του ΓΚΠΔ, «…το φυσικό 
ή νομικό πρόσωπο, η δημόσια αρχή, η υπηρεσία ή άλλος φορέας που, μόνα ή από 
κοινού  με  άλλα,  καθορίζουν  τους  σκοπούς  και  τον  τρόπο  της  επεξεργασίας 
δεδομένων προσωπικού χαρακτήρα· όταν οι σκοποί και ο τρόπος της επεξεργασίας 
αυτής  καθορίζονται  από  το  δίκαιο  της  Ένωσης  ή  το  δίκαιο  κράτους  μέλους,  ο 
υπεύθυνος  επεξεργασίας  ή  τα  ειδικά  κριτήρια  για  τον  διορισμό  του  μπορούν  να 
προβλέπονται από το δίκαιο της Ένωσης ή το δίκαιο κράτους μέλους». Περαιτέρω, ως 
εκτελών την επεξεργασία ορίζεται στην επόμενη παράγραφο «το φυσικό ή νομικό 
πρόσωπο, η δημόσια αρχή, η υπηρεσία ή άλλος φορέας που επεξεργάζεται δεδομένα 
προσωπικού χαρακτήρα για λογαριασμό του υπευθύνου της επεξεργασία». Βασικό 
για τον προσδιορισμό του υπευθύνου επεξεργασίας είναι το λειτουργικό κριτήριο. 
Δηλαδή  υπεύθυνος  επεξεργασίας  είναι  αυτός  που  καθορίζει  το  σκοπό  ή/και  τα 
ουσιώδη, τουλάχιστον, στοιχεία του τρόπου της επεξεργασίας (πρβλ. για την έννοια 
του  υπευθύνου  και  εκτελούντος  την  επεξεργασία  τη  Γνώμη  1/2010  της  Ο.Ε.  του 
Άρθρου 29, στην οποία και αναφέρεται μεταξύ άλλων ότι ο καθορισμός των στόχων 
και του τρόπου ισοδυναμεί με τον καθορισμό, αντίστοιχα, του «γιατί» και του «πώς» 
ορισμένων δραστηριοτήτων επεξεργασίας, καθώς και τις παραγράφους 22 – 24 των 
Κατευθυντηρίων  Γραμμών  07/2020  του  ΕΣΠΔ  για  τις  έννοιες  του  υπεύθυνου 
επεξεργασίας και του εκτελούντος την επεξεργασία στον ΓΚΠΔ). Στις §§ 42 – 43 των 
ΚΓ 07/2020 του ΕΣΠΔ, διευκρινίζεται ότι «[…] η έννοια του υπευθύνου επεξεργασίας 
μπορεί να συνδέεται είτε με μεμονωμένη πράξη είτε με σειρά πράξεων επεξεργασίας. 
Στην πράξη, αυτό σημαίνει ότι ο έλεγχος που ασκείται από συγκεκριμένη οντότητα 
μπορεί  να  επεκταθεί  στο  σύνολο  της  εκάστοτε  επεξεργασίας,  όμως  επίσης  και  να 
περιοριστεί σε συγκεκριμένο στάδιο της επεξεργασίας. 43. Στην πράξη, η επεξεργασία 
δεδομένων  προσωπικού  χαρακτήρα  στην  οποία  συμμετέχουν  περισσότεροι 
παράγοντες  μπορεί  να  κατατμηθεί  σε  περισσότερες  μικρότερες  δραστηριότητες 
επεξεργασίας  για  τις  οποίες  θα  μπορούσε  να  θεωρηθεί  ότι  κάθε  παράγοντας 
καθορίζει τον σκοπό και τον τρόπο επεξεργασίας αυτοτελώς. […] Με άλλα λόγια, στο 
«μικροεπίπεδο»  είναι  πιθανό  οι  διάφορες  επιμέρους  πράξεις  επεξεργασίας  να 

εμφανιστούν ως αποσυνδεδεμένες η μια από την άλλη, δίδοντας την εντύπωση ότι 
κάθε  επιμέρους  πράξη  ενδέχεται  να  εξυπηρετεί  διαφορετικό  σκοπό.  Ωστόσο, 
επιβάλλεται  να  ελεγχθεί  ενδελεχώς  εάν  στο  «μακροεπίπεδο»  οι  εν  λόγω  πράξεις 
επεξεργασίας δεν θα πρέπει να θεωρηθούν ως «σειρά πράξεων» για την επιδίωξη 
κοινού σκοπού με τη χρήση από κοινού καθορισμένων μέσων». 

3. Σύμφωνα με το άρθρο 5 παρ. 1 α) ΓΚΠΔ «1. Τα δεδομένα προσωπικού χαρακτήρα: 
α) υποβάλλονται σε σύννομη και θεμιτή επεξεργασία με διαφανή τρόπο σε σχέση με 
το  υποκείμενο  των  δεδομένων  («νομιμότητα,  αντικειμενικότητα  και  διαφάνεια»). 
Περαιτέρω, όσον αφορά τη νομιμότητα, το άρθρο 6 παρ. 1 περ. α’ και β’ ΓΚΠΔ ορίζει 
ότι «1. Η επεξεργασία είναι σύννομη μόνο εάν και εφόσον ισχύει τουλάχιστον μία από 
τις ακόλουθες προϋποθέσεις: α) το υποκείμενο των δεδομένων έχει συναινέσει στην 
επεξεργασία των δεδομένων προσωπικού χαρακτήρα του για έναν ή περισσότερους 
συγκεκριμένους  σκοπούς,  β)  η  επεξεργασία  είναι  απαραίτητη  για  την  εκτέλεση 
σύμβασης της οποίας το υποκείμενο των δεδομένων είναι συμβαλλόμενο μέρος ή για 
να ληφθούν μέτρα κατ' αίτηση του υποκειμένου των δεδομένων πριν από τη σύναψη 
σύμβασης»,  ενώ  σύμφωνα  με  τη  θεμελιώδη  αρχή  της  λογοδοσίας  «Ο  υπεύθυνος 
επεξεργασίας φέρει την ευθύνη και είναι σε θέση να αποδείξει τη συμμόρφωση με 
την παράγραφο 1» (άρθρο 5 παρ. 2 ΓΚΠΔ). 

4. Σύμφωνα με το άρθρο 7 παρ. 1 και 2 ΓΚΠΔ «1. Όταν η επεξεργασία βασίζεται σε 
συγκατάθεση,  ο  υπεύθυνος  επεξεργασίας  είναι  σε  θέση  να  αποδείξει  ότι  το 
υποκείμενο των δεδομένων συγκατατέθηκε για την επεξεργασία των δεδομένων του 
προσωπικού  χαρακτήρα.  2.  Εάν  η  συγκατάθεση  του  υποκειμένου  των  δεδομένων 
παρέχεται στο πλαίσιο γραπτής δήλωσης η οποία αφορά και άλλα θέματα, το αίτημα 
για  συγκατάθεση  υποβάλλεται  κατά τρόπο  ώστε  να είναι  σαφώς  διακριτό  από  τα 
άλλα θέματα, σε κατανοητή και εύκολα προσβάσιμη μορφή, χρησιμοποιώντας σαφή 
και απλή διατύπωση. Κάθε τμήμα της δήλωσης αυτής το οποίο συνιστά παράβαση 
του παρόντος κανονισμού δεν είναι δεσμευτικό». Εξάλλου, κατά την Αιτ. Σκ. 42 του 
Κανονισμού  «Όταν  η  επεξεργασία  βασίζεται  στη  συναίνεση  του  υποκειμένου  των 
δεδομένων, ο υπεύθυνος επεξεργασίας θα πρέπει να είναι σε θέση να αποδείξει ότι 
το υποκείμενο των δεδομένων συγκατατέθηκε στη πράξη επεξεργασίας. Ειδικότερα, 
στο πλαίσιο έγγραφης δήλωσης για άλλο θέμα, θα πρέπει να παρέχονται εγγυήσεις 

που να διασφαλίζουν ότι το υποκείμενο των δεδομένων γνωρίζει αυτό το γεγονός και 
σε  ποιο  βαθμό  έχει  συγκατατεθεί.  Σύμφωνα  με  την  οδηγία  93/13/ΕΟΚ  του 
Συμβουλίου (1), θα πρέπει να παρέχεται δήλωση συγκατάθεσης, διατυπωμένη εκ των 
προτέρων από τον υπεύθυνο επεξεργασίας σε κατανοητή και εύκολα προσβάσιμη 
μορφή, με σαφή και απλή διατύπωση, χωρίς καταχρηστικές ρήτρες. Για να θεωρηθεί 
η συγκατάθεση εν επιγνώσει, το υποκείμενο των δεδομένων θα πρέπει να γνωρίζει 
τουλάχιστον  την  ταυτότητα  του  υπευθύνου  επεξεργασίας  και  τους  σκοπούς  της 
επεξεργασίας για την οποία προορίζονται τα δεδομένα προσωπικού χαρακτήρα. Η 
συγκατάθεση δεν θα πρέπει να θεωρείται ότι δόθηκε ελεύθερα αν το υποκείμενο των 
δεδομένων δεν έχει αληθινή ή ελεύθερη επιλογή ή δεν είναι σε θέση να αρνηθεί ή να 
αποσύρει τη συγκατάθεσή του χωρίς να ζημιωθεί». 

5. Όσον αφορά τη διαφάνεια της επεξεργασίας, το άρθρο 12 παρ. 1 ΓΚΠΔ ορίζει ότι: 
«Ο  υπεύθυνος  επεξεργασίας  λαμβάνει  τα  κατάλληλα  μέτρα  για  να  παρέχει  στο 
υποκείμενο των δεδομένων κάθε πληροφορία που αναφέρεται στα άρθρα 13 και 14 
και κάθε ανακοίνωση στο πλαίσιο των άρθρων 15 έως 22 και του άρθρου 34 σχετικά 
με  την  επεξεργασία  σε  συνοπτική,  διαφανή,  κατανοητή  και  εύκολα  προσβάσιμη 
μορφή,  χρησιμοποιώντας  σαφή  και  απλή  διατύπωση,  ιδίως  όταν  πρόκειται  για 
πληροφορία απευθυνόμενη ειδικά σε παιδιά. Οι πληροφορίες παρέχονται γραπτώς 
ή με άλλα μέσα, μεταξύ άλλων, εφόσον ενδείκνυται, ηλεκτρονικώς. Όταν ζητείται από 
το υποκείμενο των δεδομένων, οι πληροφορίες μπορούν να δίνονται προφορικά, υπό 
την  προϋπόθεση  ότι  η  ταυτότητα  του  υποκειμένου  των  δεδομένων  είναι 
αποδεδειγμένη  με  άλλα  μέσα».  Οι  υποχρεωτικά  παρεχόμενες  πληροφορίες 
προβλέπονται στο άρθρο 13 ΓΚΠΔ για την περίπτωση που τα δεδομένα συλλέγονται 
από το υποκείμενο και στο άρθρο 14 ΓΚΠΔ για την περίπτωση που τα δεδομένα δεν 
έχουν  συλλεγεί  από  το  υποκείμενο.  Ειδικότερα,  οι  πληροφορίες  αυτές 
περιλαμβάνουν  τουλάχιστον  «α)  την  ταυτότητα  και  τα  στοιχεία  επικοινωνίας  του 
υπευθύνου επεξεργασίας και, κατά περίπτωση, του εκπροσώπου του, β) τα στοιχεία 
επικοινωνίας  του  υπευθύνου  προστασίας  δεδομένων,  κατά  περίπτωση,  γ)  τους 
σκοπούς της επεξεργασίας για τους οποίους προορίζονται τα δεδομένα προσωπικού 
χαρακτήρα,  καθώς  και  τη  νομική  βάση  για  την  επεξεργασία,  δ)  τις  σχετικές 
κατηγορίες δεδομένων προσωπικού χαρακτήρα, ε) τους αποδέκτες ή τις κατηγορίες 

αποδεκτών  των  δεδομένων  προσωπικού  χαρακτήρα,  στ)  κατά  περίπτωση,  ότι  ο 
υπεύθυνος  επεξεργασίας  προτίθεται  να  διαβιβάσει  δεδομένα  προσωπικού 
χαρακτήρα  σε  αποδέκτη  σε  τρίτη  χώρα  ή  διεθνή  οργανισμό  και  σχετικές 
πληροφορίες, ζ) το χρονικό διάστημα για το οποίο θα αποθηκευτούν τα δεδομένα, ή, 
εφόσον αυτό είναι αδύνατον, τα κριτήρια που καθορίζουν το εν λόγω διάστημα, η) 
πληροφορίες σχετικά με τα δικαιώματα του υποκειμένου σύμφωνα με τα άρθρα 15-
22 ΓΚΠΔ. Εφόσον τα δεδομένα δεν έχουν συλλεγεί από το υποκείμενο, σύμφωνα με 
το  άρθρο  14  παρ.  2  εδ.  στ)  ΓΚΠΔ,  απαιτείται  να  παρέχεται  στο  υποκείμενο  ως 
πληροφορία  «η  πηγή  από  την  οποία  προέρχονται  τα  δεδομένα  προσωπικού 
χαρακτήρα και, ανάλογα με την περίπτωση, εάν τα δεδομένα προήλθαν από πηγές 
στις  οποίες  έχει  πρόσβαση  το  κοινό».  Οι  πληροφορίες  παρέχονται  είτε  κατά  τη 
συλλογή των δεδομένων, όταν αυτή γίνεται από το υποκείμενο (άρθρο 13 ΓΚΠΔ) είτε 
εντός του χρονικού διαστήματος που ορίζεται στην παρ. 3 του άρθρου 14 ΓΚΠΔ, στην 
περίπτωση που τα δεδομένα δεν έχουν συλλεγεί από το υποκείμενο.  

6.  Σημειώνεται  επίσης  στο  άρθρο  13  παρ.  4  ΓΚΠΔ  προβλέπεται  εξαίρεση  από  την 
υποχρέωση  ενημέρωσης  του  υποκειμένου,  «όταν  και  εφόσον  το  υποκείμενο  των 
δεδομένων  έχει  ήδη  τις  πληροφορίες».  Όπως  επισημαίνεται  στις  Κατευθυντήριες 
Γραμμές της ΟΕ 29 σχετικά με τη διαφάνεια (WP 260 §56): «Σύμφωνα με την αρχή της 
λογοδοσίας, οι υπεύθυνοι επεξεργασίας δεδομένων πρέπει να αποδεικνύουν (και να 
καταγράφουν) τις πληροφορίες που έχει ήδη το υποκείμενο των δεδομένων, πώς και 
πότε  τις  έλαβε,  καθώς  και  ότι  δεν  έχουν  προκύψει  αλλαγές  έκτοτε  σε  αυτές  τις 
πληροφορίες,  οι  οποίες  θα  τις  καθιστούσαν  παρωχημένες.  Επιπλέον,  η  χρήση  της 
διατύπωσης «εφόσον» στο άρθρο 13 παράγραφος 4 καθιστά σαφές ότι, ακόμη και αν 
στο  υποκείμενο  των  δεδομένων  έχουν  παρασχεθεί  κατά  το  παρελθόν  ορισμένες 
κατηγορίες  των  πληροφοριών  που  προβλέπονται  στο  άρθρο  13,  ο  υπεύθυνος 
επεξεργασίας δεδομένων εξακολουθεί να έχει την υποχρέωση να παρέχει αυτές τις 
πληροφορίες, ώστε να διασφαλίζει ότι το υποκείμενο των δεδομένων διαθέτει πλέον 
το πλήρες σύνολο των πληροφοριών που παρατίθενται στα άρθρα 13 παράγραφοι 1 
και 2». 
 

7.  Τέλος,  σύμφωνα  με  το  άρθρο  28  ΓΚΠΔ  παρ.  1,  3  και  10:  «Όταν  η  επεξεργασία 
πρόκειται  να  διενεργηθεί  για  λογαριασμό  υπευθύνου  επεξεργασίας,  ο υπεύθυνος 
επεξεργασίας  χρησιμοποιεί  μόνο  εκτελούντες  την  επεξεργασία  που  παρέχουν 
επαρκείς διαβεβαιώσεις για την εφαρμογή κατάλληλων τεχνικών και οργανωτικών 
μέτρων,  κατά  τρόπο  ώστε  η  επεξεργασία  να  πληροί  τις  απαιτήσεις  του  παρόντος 
κανονισμού και να διασφαλίζεται η προστασία των δικαιωμάτων του υποκειμένου 
των δεδομένων. 3. Η επεξεργασία από τον εκτελούντα την επεξεργασία διέπεται από 
σύμβαση  ή  άλλη  νομική  πράξη  υπαγόμενη  στο  δίκαιο  της  Ένωσης  ή  του  κράτους 
μέλους, που δεσμεύει τον εκτελούντα την επεξεργασία σε σχέση με τον υπεύθυνο 
επεξεργασίας και καθορίζει το αντικείμενο και τη διάρκεια της επεξεργασίας, τη φύση 
και τον σκοπό της επεξεργασίας, το είδος των δεδομένων προσωπικού χαρακτήρα και 
τις  κατηγορίες  των  υποκειμένων  των  δεδομένων  και  τις  υποχρεώσεις  και  τα 
δικαιώματα του υπευθύνου επεξεργασίας. […] 10. Με την επιφύλαξη των άρθρων 82, 
83 και 84, εάν ο εκτελών την επεξεργασία καθορίσει κατά παράβαση του παρόντος 
κανονισμού τους σκοπούς και τα μέσα της επεξεργασίας, ο εκτελών την επεξεργασία 
θεωρείται υπεύθυνος επεξεργασίας για τη συγκεκριμένη επεξεργασία.  

8. Στην υπό εξέταση περίπτωση, από τα στοιχεία του φακέλου προέκυψαν τα εξής: Ο 
καταγγέλλων, άνεργος εγγεγραμμένος στα Μητρώα του ΟΑΕΔ, τον … του … και σε 
συνέχεια της πρόσληψής του για … απασχόληση στο Δήμο Χ στο πλαίσιο της Πράξης 
«Προώθηση  της  Απασχόλησης  μέσω  Προγραμμάτων  Κοινωφελούς  Χαρακτήρα  για 
36.500  άτομα  σε  Δήμους,  Περιφέρειες,  Κέντρα  Κοινωνικής  Πρόνοιας  Περιφερειών 
(ΚΚΠΠ)/συναφείς  φορείς,  Υπηρεσίες  Υπουργείων  και  άλλων  φορέων»  (ΚΥΑ 
0.1503/27.3.2020 – ΦΕΚ Β’ 1256/09.04.2020), εκδήλωσε ενδιαφέρον σύμφωνα με τη 
Δημόσια  Πρόσκληση  4/2020  του  ΟΑΕΔ,  για  τη  συμμετοχή  του  σε  Πρόγραμμα 
Κατάρτισης  κοινωφελούς  χαρακτήρα,  δηλώνοντας  συγκεκριμένους  γνωστικούς 
τομείς  προς  τον  ΟΑΕΔ.  Στις  …  ο  καταγγέλλων  πληροφορήθηκε  από  την  υπηρεσία 
ΟΑΕΔ Ψ ότι αναμένεται δημοσίευση σχετικής Δημόσιας Πρόσκλησης και κατάλογος 
των εγκεκριμένων από το Υπουργείο Εργασίας Παρόχων Κατάρτισης στους οποίους 
θα  μπορούσε  να  πραγματοποιήσει  την  κατάρτιση  (βλ.  σχετική  υπ’  αρ.  1/2021 
Πρόσκληση  Εκδήλωσης  Ενδιαφέροντος  της  Επιτελικής  Δομής  ΕΣΠΑ,  Τομέα 
Απασχόλησης και Κοινωνικής Οικονομίας, (ΕΔ ΕΣΠΑ ΑπΚΟ) του Υπουργείου Εργασίας 

και Κοινωνικών Υποθέσεων, προς υποψήφιους Παρόχους Κατάρτισης). Στη συνέχεια, 
στις  …  ο  καταγγέλλων  έλαβε  ηλεκτρονικό  μήνυμα  από  τη  διεύθυνση 
master1@master.com.gr του KEK ΜΑΣΤΕΡ, με το οποίο το ΚΕΚ τον ενημέρωνε για τη 
διαδικασία υλοποίησης της Κατάρτισης και τον καλούσε να συμπληρώσει και να του 
υποβάλει  αίτηση  συμμετοχής  στην  Κατάρτιση,  αναφέροντας  ρητά  ότι  αποτελεί 
συνέχεια  της  μεταξύ  τους  επικοινωνίας  «και  της  αποστολής  των  2  εκπαιδευτικών 
αντικειμένων  που  επιλέξατε  και  μας  αποστείλατε  σε  προηγούμενο  e-mail  σας, 
σύμφωνα με την ΥΠΕΥΘΥΝΗ ΔΗΛΩΣΗ που αποστείλατε στον ΟΑΕΔ», προσέγγιση η 
οποία προκάλεσε στον καταγγέλλοντα την εσφαλμένη εντύπωση ότι συνομιλεί με 
υπηρεσία που έχει αναθέσει ο ΟΑΕΔ σε εξωτερικούς συνεργάτες, με αποτέλεσμα να 
απαντήσει  στο  μήνυμα  αυτό  στις  …,  ευχαριστώντας  τον  αποστολέα  για  τη 
συνεργασία και παρέχοντας τα στοιχεία του. Περαιτέρω ο καταγγέλλων στις … έλαβε 
τηλεφωνική κλήση από το ΚΕΚ ΕΞΕΛΙΞΗ, στο οποίο υποστηρίζει ότι δεν έδωσε ποτέ 
τα δεδομένα του. Θεωρώντας ότι τα δεδομένα του είχαν διαρρεύσει από τον ΟΑΕΔ 
στα ΚΕΚ ΜΑΣΤΕΡ και ΕΞΕΛΙΞΗ, ο καταγγέλλων αφ’ ενός διαμαρτυρήθηκε σχετικά στον 
ΟΑΕΔ, αφ’ ετέρου δε υπέβαλε την υπό κρίση καταγγελία.  

9. Κατ’ αρχάς, από κανένα στοιχείο του φακέλου δεν προέκυψε η καταγγελλόμενη 
διαρροή προσωπικών δεδομένων ανέργων από τον ΟΑΕΔ. Συνεπώς η καταγγελία ως 
προς τον ΟΑΕΔ πρέπει να απορριφθεί ως αβάσιμη. 

10.  Όσον  αφορά  τον  ρόλο  των  καταγγελλόμενων  ΚΕΚ  στην  επεξεργασία  των 
δεδομένων του καταγγέλλοντος, προκαταρκτικά σημειώνονται τα εξής: Σύμφωνα με 
το Γ/ΕΙΣ/8144/21-06-2022 απαντητικό έγγραφο της Επιτελικής Δομής ΕΣΠΑ ΑπΚΟ, η 
εν λόγω υπηρεσία καθορίστηκε ως Εκτελούσα την Επεξεργασία για λογαριασμό του 
Υπουργείου Ανάπτυξης και Επενδύσεων, ως Υπευθύνου Επεξεργασίας, με βάση το 
άρθρο 53 παρ. 2 του Ν. 4914/2022 (ΦΕΚ Α’ 61/21.03.2022) για κάθε επεξεργασία 
δεδομένων  προσωπικού  χαρακτήρα  των  συμμετεχόντων  σε  πράξεις  που 
συγχρηματοδοτούνται από τα Ταμεία και τον Χρηματοδοτικό Μηχανισμό του ΕΟΧ και 
υλοποιούνται  στο  πλαίσιο  των  σχετικών  Προγραμμάτων  για  την  προγραμματική 
περίοδο 2021-2027, με σκοπό επεξεργασίας τη διαχείριση των Προγραμμάτων αυτών 
και  την  άσκηση  αρμοδιοτήτων  αξιολόγησης  και  ελέγχου  ως  προς  την  εν  λόγω 
διαχείριση. Ανάλογη ρύθμιση προβλεπόταν από το άρθρο 54Α του προγενέστερου Ν. 

4314/2014 αναφορικά με την προγραμματική περίοδο ΕΣΠΑ 2014-2020. Στο πλαίσιο 
του  ΕΣΠΑ  2014-2020  εντάσσεται  η  Πράξη  «Προώθηση  της  απασχόλησης  μέσω 
Προγραμμάτων Κοινωφελούς Χαρακτήρα για 36.500 άτομα σε Δήμους, Περιφέρειες, 
Κέντρα  Κοινωνικής  Πρόνοιας  Περιφερειών  (ΚΚΠΠ)/συναφείς  φορείς,  Υπηρεσίες 
Υπουργείων και άλλων φορέων» με κωδικό ΟΠΣ 5060289 (ΚΥΑ 0.1503/27.3.2020 – 
ΦΕΚ Β’1256/09.04.2020), για την οποία εκδόθηκε η Δημόσια Πρόσκληση 4/2020 του 
ΟΑΕΔ προς εγγεγραμμένους ανέργους. Η δράση αυτή αποτελείται από δύο σκέλη: το 
πρώτο  σκέλος  περιλάμβανε  την  τοποθέτηση  και  απασχόληση  των  ωφελούμενων-
συμμετεχόντων  ανέργων  για  οκτώ  (8)  μήνες  σε  Δήμους,  Περιφέρειες  κλπ.  και  το 
δεύτερο σκέλος περιλάμβανε τη συμμετοχή τους στην κατάρτιση για την αναβάθμιση 
των προσόντων και δεξιοτήτων τους. Η υλοποίηση του δεύτερου σκέλους (δράσης 
κατάρτισης) ανατέθηκε στην Ειδική Υπηρεσία Επιτελική Δομή ΕΣΠΑ του Υπουργείου 
Εργασίας  και  Κοινωνικών  Υποθέσεων,  Τομέα  Απασχόλησης  και  Κοινωνικής 
Οικονομίας, Υποδ/νση ΙΙ – Δράσεων Τομέα Απασχόλησης (ΕΔ ΕΣΠΑ ΑπΚΟ), σύμφωνα 
με το άρθρο 2 παρ. 4 της ως άνω ΚΥΑ. Η ΕΔ ΕΣΠΑ ΑπΚΟ ορίστηκε (βλ. άρθρο 3 παρ. 2 
της ΚΥΑ) ως Δικαιούχος, ως προς το συγχρηματοδοτούμενο από πόρους του ΕΣΠΑ 
σκέλος. Με το άρθρο 2 παρ. 5 της ΚΥΑ καθορίστηκε ότι «Η διαδικασία και οι όροι 
υλοποίησης  της  κατάρτισης,  που  θα  γίνει  με  το  σύστημα  επιταγών  κατάρτισης 
(voucher),  συμπεριλαμβανομένης 
της  επαγγελματικής  συμβουλευτικής,  θα 
εξειδικευθούν  σε  ξεχωριστή  πρόσκληση  προς  τους  Παρόχους  Κατάρτισης  που  θα 
εκδοθεί από την Ειδική Υπηρεσία ΕΔ ΕΣΠΑ ΥΠΕΚΥ ΑπΚΟ». Σύμφωνα με την εν λόγω 
διάταξη και προς εξειδίκευση της διαδικασίας και των όρων υλοποίησης της δράσης, 
η ΕΔ ΕΣΠΑ ΑπΚΟ εξέδωσε την Πρόσκληση 1/2021 (ΑΔΑ: …) για την υποβολή αιτήσεων 
και την έκδοση Μητρώου Παρόχων Κατάρτισης. Στην Πρόσκληση 1/2021 καθορίζεται 
με λεπτομέρειες η διαδικασία της κατάρτισης. Συγκεκριμένα, στο κεφάλαιο 6.3 της 
εν λόγω Πρόσκλησης περιγράφεται η διαδικασία επιλογής παρόχου κατάρτισης από 
τους  ωφελουμένους  και  η  διαδικασία  σύναψης  σύμβασης  μεταξύ  τους, 
απαριθμούνται  τα  ακριβή  δικαιολογητικά  που  πρέπει  να  υποβληθούν  από  τους 
ωφελούμενους στους παρόχους, αναφέρονται οι αναγκαίοι όροι της σύμβασης (με 
τη σημείωση ότι οι πάροχοι είναι υποχρεωμένοι να χρησιμοποιήσουν συγκεκριμένο 
πρότυπο  σύμβασης)  και  περιγράφονται  οι  αναγκαίες  επαληθεύσεις  που 
υποχρεούται να διενεργήσει κάθε πάροχος κατάρτισης πριν την ενεργοποίηση της 

τους 

επιταγής  του  ωφελούμενου  μέσω  της  ειδικής  ιστοσελίδας.  Επιπλέον,  στην 
Πρόσκληση περιλαμβάνεται Παράρτημα V με τίτλο «ΚΑΝΟΝΙΣΜΟΣ (ΕΕ) 2016/679», 
στο οποίο γίνεται υπόμνηση των οριζομένων στο άρθρο 28 του ΓΚΠΔ και αναφέρεται 
ότι  «Υπό  την  έννοια  του  παραπάνω  άρθρου,  εν  προκειμένω,  ως  υπεύθυνος 
επεξεργασίας ορίζεται ο Δικαιούχος και ως εκτελών την επεξεργασία ο Πάροχος» και 
προβλέπεται ότι οι πάροχοι οφείλουν να τηρούν όλες τις υποχρεώσεις που υπέχει ο 
εκτελών την επεξεργασία σύμφωνα με το άρθρο 28 ΓΚΠΔ, καθώς και ο τρόπος με τον 
οποίο  οφείλουν  να  παρέχουν  τις  κατάλληλες  εγγυήσεις  προς  απόδειξη  της 
συμμόρφωσής 
(συμπλήρωση  υπεύθυνης  δήλωσης  με  συγκεκριμένο 
περιεχόμενο).  Σύμφωνα  λοιπόν  με  τις  ανωτέρω  διατάξεις,  η  ΕΔ  ΕΣΠΑ  ΑπΚΟ  έχει 
οριστεί ως εκτελούσα την επεξεργασία για λογαριασμό του Υπουργείου Ανάπτυξης 
και Επενδύσεων, για την επεξεργασία προσωπικών δεδομένων των ωφελουμένων 
προς  το  σκοπό  της  διαχείρισης  του  Προγράμματος  Κατάρτισης  και  το  σκοπό  της 
άσκησης αρμοδιοτήτων αξιολόγησης και ελέγχου ως προς την εν λόγω διαχείριση, 
και όχι για την επεξεργασία προσωπικών δεδομένων των ωφελουμένων (μεταξύ των 
οποίων και ο καταγγέλλων) προς το σκοπό της παροχής των υπηρεσιών κατάρτισης 
στο πλαίσιο του ανωτέρω προγράμματος, επεξεργασία για την οποία προκύπτει ότι 
η ΕΔ ΕΣΠΑ ΑπΚΟ έχει ρόλο Υπευθύνου Επεξεργασίας, αφού σύμφωνα με το άρθρο 2 
παρ. 5 της ΚΥΑ της έχει ανατεθεί η αρμοδιότητα να καθορίσει με απόφασή της τα 
μέσα της συγκεκριμένης επεξεργασίας (την οποία αρμοδιότητα εκτελεί στην πράξη 
χωρίς εμπλοκή του Υπουργείου), πράγμα που έπραξε μέσω της Πρόσκλησης 1/2021. 
Συνεπώς  για  τους  σκοπούς  της  συγκεκριμένης  επεξεργασίας  οι  Πάροχοι  είναι 
εκτελούντες την επεξεργασία, καθώς ο ρόλος τους περιορίζεται στην εφαρμογή των 
όρων  της  Πρόσκλησης  και  δεν  αποφασίζουν  για  το  σκοπό  και  τα  μέσα  της 
επεξεργασίας. 

Στο σημείο αυτό πρέπει να γίνει ο εξής διαχωρισμός: Οι παραπάνω ρόλοι Υπευθύνου 
Επεξεργασίας  και  Εκτελούντος  την  Επεξεργασία  προς  το  σκοπό  της  παροχής  των 
υπηρεσιών  κατάρτισης  ενεργοποιούνται  από  το  στάδιο  της  οριστικοποίησης  της 
επιλογής Παρόχου Κατάρτισης από έναν ωφελούμενο και μετά (βλ. κεφάλαιο 6.3.1 
της  Πρόσκλησης  1/2021  της  ΕΔ  ΕΣΠΑ  ΑπΚΟ:  «Κάθε  ωφελούμενος,  δικαιούχος 
επιλογής κατάρτισης, οφείλει, εντός του προκαθορισμένου χρονικού διαστήματος για 

την ενεργοποίηση της επιταγής, να επιλέξει τον πάροχο κατάρτισης που επιθυμεί για 
να λάβει τις υπηρεσίες που παρέχονται στο πλαίσιο της παρούσας δράσης, εντός των 
ορίων  της  Περιφερειακής  Ενότητας  που  είναι  ο  φορέας  τοποθέτησής  του.  Ο 
ωφελούμενος για την εγγραφή του στον πάροχο κατάρτισης οφείλει να προσκομίσει: 
[…]»). Οποιαδήποτε πράξη επεξεργασίας που πραγματοποιείται από τους Παρόχους 
πριν την οριστική επιλογή Παρόχου από τον ωφελούμενο και την εγγραφή του σε 
αυτόν, εμπίπτει στην αποκλειστική ευθύνη (με την έννοια της απόφασης για το σκοπό 
και  τα  μέσα  επεξεργασίας)  των  Παρόχων.  Στο  στάδιο  αυτό,  δηλαδή  κατά  τη 
διαδικασία έρευνας αγοράς, εκδήλωσης ενδιαφέροντος και μέχρι την τελική επιλογή 
παρόχου  από  τον  ωφελούμενο,  η  οποία  σηματοδοτείται  από  την  αποστολή  των 
δικαιολογητικών  εγγραφής,  εφόσον  λαμβάνουν  χώρα  πράξεις  επεξεργασίας  εκ 
μέρους των Παρόχων κατάρτισης και συγκεκριμένα για το σκοπό της προώθησης των 
υπηρεσιών τους και της εύρεσης καταρτιζόμενων/πελατών, αποκλειστικά υπεύθυνοι 
είναι οι ίδιοι οι Πάροχοι, καθώς οι ίδιοι αποφασίζουν αυτοτελώς και ελεύθερα για το 
σκοπό  και  τα  μέσα  της  εν  λόγω  επεξεργασίας  (όπως,  π.χ.  για  την  προώθηση  των 
υπηρεσιών  τους  με  απευθείας  ηλεκτρονική  ή  τηλεφωνική  επικοινωνία  προς 
υποψήφιους  καταρτιζόμενους/πελάτες  τους,  με  την  παροχή  δυνατότητας 
συμπλήρωσης φόρμας εκδήλωσης ενδιαφέροντος μέσω της ιστοσελίδας τους κλπ). 
Βλ.  σχετικά  τις  §§  42-43  των  Κατευθυντηρίων  Γραμμών  07/2020  του  ΕΣΠΔ  για  τις 
έννοιες  του  υπεύθυνου  επεξεργασίας  και  του  εκτελούντος  την  επεξεργασία  στον 
ΓΚΠΔ (ανωτέρω υπό 1). Εν προκειμένω, οι καταγγελλόμενες πράξεις επεξεργασίας 
αφορούν  την  επεξεργασία  των  δεδομένων  του  καταγγέλλοντος  (ονοματεπώνυμο, 
στοιχεία επικοινωνίας, ιδιότητα ανέργου και ενδιαφερόμενου για την Κατάρτιση) για 
την απευθείας επικοινωνία μαζί του (μέσω e-mail στην περίπτωση του ΚΕΚ ΜΑΣΤΕΡ 
και  μέσω  τηλεφώνου  στην  περίπτωση  του  ΚΕΚ  ΕΞΕΛΙΞΗ)  κατά  το  στάδιο  πριν  την 
αποστολή  των  δικαιολογητικών  για  την  εγγραφή  του  καταγγέλλοντος  σε 
συγκεκριμένο  Πάροχο.  Επομένως,  σύμφωνα  με  όσα  προεκτέθηκαν,  οι  εν  λόγω 
πράξεις  επεξεργασίας  εμπίπτουν  στην  αποκλειστική  σφαίρα  ευθύνης  των 
καταγγελλόμενων  ΚΕΚ,  ως  υπευθύνων  επεξεργασίας,  και  υπό  το  πρίσμα  αυτό 
εξετάζονται στη συνέχεια. 

11. Όσον αφορά το ΚΕΚ ΜΑΣΤΕΡ, δεν προέκυψε με βεβαιότητα σε ποιον ανήκε η 
πρωτοβουλία για την αρχική τηλεφωνική επικοινωνία μεταξύ του καταγγέλλοντος και 
του ΚΕΚ ΜΑΣΤΕΡ. Σύμφωνα με όσα προεκτέθηκαν, δεν γίνεται δεκτός ο ισχυρισμός 
ότι  το  ΚΕΚ  ΜΑΣΤΕΡ  δεν  έλαβε  ποτέ  το  ρόλο  υπευθύνου  επεξεργασίας,  αφού 
επεξεργάστηκε τα δεδομένα του καταγγέλλοντος για δικούς του σκοπούς και δη με 
σκοπό  τη  σύναψη  σύμβασης  παροχής  υπηρεσιών  κατάρτισης  μαζί  του.  Η  αρχική 
ενημέρωση που το ΚΕΚ παρείχε στον καταγγέλλοντα για την εν λόγω επεξεργασία, 
φαίνεται να έγινε προφορικά, από το τηλέφωνο και εμμέσως, μέσω της ανάρτησης 
της  σχετικής  Πολιτικής  στην  ιστοσελίδα  του  ΚΕΚ  ΜΑΣΤΕΡ.  Στη  συνέχεια,  εκ 
παραδρομής, κατά τους ισχυρισμούς του ΚΕΚ ΜΑΣΤΕΡ, εστάλη στον καταγγέλλοντα 
μαζί με τη φόρμα εκδήλωσης ενδιαφέροντος και τις πληροφορίες για τα απαραίτητα 
δικαιολογητικά,  το  κείμενο  ενημέρωσης  που  αφορά  το  μεταγενέστερο  στάδιο, 
δηλαδή αυτό κατά το οποίο το ΚΕΚ ΜΑΣΤΕΡ ενεργεί ως εκτελών την επεξεργασία για 
λογαριασμό της ΕΔ ΕΣΠΑ ΑΠκΟ (βλ. σχετ. υπ’ αριθ. πρωτ. Γ/ΕΙΣ/6294/30-09-2021 και 
Γ/ΕΙΣ/6297/30-09-2021 έγγραφα απόψεων). Από τον ισχυρισμό του καταγγέλλοντος 
ότι  κατά  τις  συνομιλίες  του  με  τις  εκπροσώπους  του  ΚΕΚ  ΜΑΣΤΕΡ  θεωρούσε  ότι 
επικοινωνούσε με γραμματείς του ΟΑΕΔ (βλ. Γ/ΕΙΣ/5644/08-09-2021 διευκρινιστικό 
έγγραφο),  αλλά  και  από  την  παραπάνω  «παραδρομή»  των  υπαλλήλων  του  ΚΕΚ 
ΜΑΣΤΕΡ, που ήταν δυνατό να προκαλέσει επιπλέον σύγχυση, σε συνδυασμό με το 
γεγονός ότι η αναρτημένη στις ιστοσελίδες του ΚΕΚ ΜΑΣΤΕΡ Πολιτική Προστασίας 
Δεδομένων  δεν  είναι  εμφανής  και  εύκολα  προσβάσιμη  από  την  αρχική  σελίδα 
www.master.com.gr (βρίσκεται στο κάτω μέρος της σελίδας www.masterkek.gr με 
τον αγγλόφωνο τίτλο “Privacy Policy”) φαίνεται ότι δεν ικανοποιούνται επαρκώς οι 
απαιτήσεις  διαφάνειας  των  άρθρων  12  παρ.  1  και  13  ΓΚΠΔ,  κατά  τρόπο  ώστε  να 
θεωρείται ότι ο καταγγέλλων γνώριζε ήδη τις σχετικές πληροφορίες (κατ’ άρθρο 13 
παρ. 4 ΓΚΠΔ) κατά την παροχή των δεδομένων του με το από … e-mail. Άλλωστε το 
ΚΕΚ  ΜΑΣΤΕΡ  δεν  προσκόμισε  κάποιο  έγγραφο  από  το  οποίο  να  προκύπτει  ότι  οι 
υπάλληλοι έχουν λάβει συγκεκριμένες οδηγίες ώστε να παρέχουν την απαιτούμενη 
ενημέρωση στους ενδιαφερόμενους που τηλεφωνούν ή να τους παραπέμπουν σε 
κατάλληλο κείμενο ενημέρωσης στην ιστοσελίδα του ή στην αντίστοιχη Πρόσκληση, 
κατά περίπτωση. Προκύπτει, επομένως, πλημμελής τήρηση της αρχής της διαφάνειας 
κατά  την  επεξεργασία  δεδομένων  εκ  μέρους  του  ΚΕΚ  ΜΑΣΤΕΡ  ως  υπεύθυνου 

επεξεργασίας,  λόγω  ασάφειας  στην  παρεχόμενη  ενημέρωση,  η  οποία  επέτεινε  τη 
σύγχυση  στην  οποία  βρισκόταν  ο  καταγγέλλων  κατά  τη  μεταξύ  τους  επικοινωνία. 
Ωστόσο,  δεδομένης  της  καλής  συνεργασίας  που  φαίνεται  να  υπήρξε  μεταξύ  του 
καταγγέλλοντος  και  του  ΚΕΚ  κατά  την  αρχική  ηλεκτρονική  αλληλογραφία  τους, 
ελλείψει δε απόδειξης περί του ποιος είχε την αρχική πρωτοβουλία της επικοινωνίας, 
από  την  εξέταση  της  υπόθεσης  δεν  προέκυψαν  επαρκή  στοιχεία  που  να 
καταδεικνύουν  παράνομη  επεξεργασία  εκ  μέρους  του  ΚΕΚ  ΜΑΣΤΕΡ.  Σε  κάθε 
περίπτωση  αναγνωρίζεται  το  συντρέχον  πταίσμα  του  καταγγέλλοντος,  ο  οποίος 
εσφαλμένα  θεώρησε  ότι  επικοινωνούσε  με  τον  ΟΑΕΔ  απαντώντας  στο  από  … 
ηλεκτρονικό μήνυμα του ΚΕΚ ΜΑΣΤΕΡ, παρ’ όλο που σε αυτό αναφέρονται επαρκείς 
πληροφορίες για την εταιρεία (και ιδίως η επωνυμία και τα στοιχεία επικοινωνίας 
της, τα οποία δεν σχετίζονται με τον ΟΑΕΔ). Επιπλέον, θα πρέπει να σημειωθεί ότι 
στο παρελθόν έχει υποβληθεί η με αρ. πρωτ. Γ/ΕΙΣ/1581/28-02-2019 καταγγελία κατά 
του  ΚΕΚ  ΜΑΣΤΕΡ  για  αποστολή  ανεπιθύμητων  διαφημιστικών  ηλεκτρονικών 
μηνυμάτων  (spam  e-mail),  η  οποία  διεκπεραιώθηκε  με  το  υπ’  αριθ.  πρωτ. 
Γ/ΕΞ/6032/07-09-2020 έγγραφο με το οποίο η Αρχή της επέστησε την προσοχή ώστε, 
μεταξύ  άλλων,  να 
ικανοποιεί  προσηκόντως  το  δικαίωμα  ενημέρωσης  των 
υποκειμένων των δεδομένων σύμφωνα με το άρθρο 13 του ΓΚΠΔ. Για τους παραπάνω 
λόγους,  η  Αρχή  κρίνει  σκόπιμο  να  απευθύνει,  κατ’  εφαρμογή  της  διάταξης  του 
άρθρου 58 παρ. 2 εδ. α’ του ΓΚΠΔ, προειδοποίηση στο ΚΕΚ ΜΑΣΤΕΡ, ώστε στο εξής 
να  μεριμνά  για  την  αποτελεσματικότερη  και  πληρέστερη  τήρηση  της  αρχής  της 
διαφάνειας,  μέσω 
των 
ενδιαφερομένων  –  υποψηφίων  πελατών  του,  ως  υποκειμένων  προσωπικών 
δεδομένων,  προβαίνοντας  στις  κατά  την  κρίση  του  απαραίτητες  ενέργειες  (λ.χ. 
εμφανής  ανάρτηση  στην  αρχική  σελίδα,  παροχή  κατάλληλων  οδηγιών  στους 
υπαλλήλους που απαντούν στο τηλέφωνο κ.λπ.). 

της  ορθής,  πλήρους  και  έγκαιρης  ενημέρωσης 

12. Το ΚΕΚ ΕΞΕΛΙΞΗ έχει προβάλει αντιφατικούς και αντικρουόμενους μεταξύ τους 
ισχυρισμούς προς την Αρχή, στο πλαίσιο διερεύνησης της καταγγελίας: αρχικά με το 
Γ/ΕΙΣ/4273/28-06-2021  απαντητικό  έγγραφό  του,  το  ΚΕΚ  ΕΞΕΛΙΞΗ  υποστήριξε  ότι 
συνέλεξε  τα  δεδομένα  του  καταγγέλλοντος  έπειτα  από  αναζήτηση  σε  δημόσια 
προσβάσιμες πηγές στο διαδίκτυο και συγκεκριμένα: το ονοματεπώνυμό του από την 

με αρ. πρωτ. …/… Απόφαση του Δημάρχου  που έχει αναρτηθεί στη ΔΙΑΥΓΕΙΑ με ΑΔΑ 
… (θέση … του Πίνακα) και τον αριθμό του κινητού του τηλεφώνου από τις σχετικές 
αναρτήσεις στο blog του, το οποίο βρήκε κατόπιν αναζήτησης του ονόματός του στο 
google.  Στη  συνέχεια  όμως,  με  το  Γ/ΕΙΣ/6137/27-09-2021  διευκρινιστικό  έγγραφό 
του,  το  ΚΕΚ  ΕΞΕΛΙΞΗ  δεν  επανέλαβε  τους  ίδιους  ισχυρισμούς  αλλά  αντιθέτως 
υποστήριξε ότι ο καταγγέλλων παρείχε ο ίδιος στο ΚΕΚ τα στοιχεία του με την από … 
αίτησή του που υποβλήθηκε ηλεκτρονικά στην πλατφόρμα της ιστοσελίδας του ΚΕΚ 
και με νομική βάση τη συγκατάθεσή του ως υποκειμένου. Στο πλαίσιο της ακρόασης 
και με το υπόμνημά του, το ΚΕΚ ΕΞΕΛΙΞΗ διευκρίνισε ότι αρχικά υποβλήθηκε η εν 
λόγω αίτηση από τον καταγγέλλοντα ηλεκτρονικά και ότι στη συνέχεια οι υπεύθυνοι 
του ΚΕΚ «προχώρησαν σε αναζήτηση των στοιχείων της αίτησης στο διαδίκτυο προς 
επιβεβαίωση της εγκυρότητάς τους». Ο εν λόγω ισχυρισμός δεν φαίνεται πειστικός 
για τους εξής λόγους: α) το ΚΕΚ ΕΞΕΛΙΞΗ αναφέρει ότι στην τηλεφωνική επικοινωνία 
που  είχε  με  τον  καταγγέλλοντα  στις  …  ο  καταγγέλλων  «τους  έβρισε  σκαιότατα» 
(επομένως είναι  απίθανο  να είχε υποβάλει  ο  ίδιος  την αίτηση),  β)  η  (αυθόρμητη) 
αρχική απάντηση που το ΚΕΚ ΕΞΕΛΙΞΗ έδωσε προς την Αρχή (βλ. Γ/ΕΙΣ/4273/28-06-
2021 έγγραφο) ήταν  ότι  τα  δεδομένα  του  καταγγέλλοντος είχαν  συλλεγεί  κατόπιν 
αναζήτησης στο διαδίκτυο, χωρίς οποιαδήποτε αναφορά στην από … ηλεκτρονική 
αίτηση, την οποία το ΚΕΚ ΕΞΕΛΙΞΗ επικαλέστηκε και προσκόμισε το πρώτον μετά την 
αποστολή 
της  Αρχής  για  παροχή 
διευκρινίσεων, γ) ο καταγγέλλων αρνείται ότι απέστειλε αυτή την αίτηση, δ) από τα 
προσκομισθέντα  έγγραφα  δεν  αποδεικνύεται  ότι  ο  καταγγέλλων  ήταν  αυτός  που 
συμπλήρωσε  την  εν  λόγω  αίτηση,  αφού  οποιοσδήποτε  θα  μπορούσε  να  την  έχει 
συμπληρώσει στις …, ε) τέλος, το γεγονός ότι τα στοιχεία που περιλαμβάνονται σε 
μια ηλεκτρονική αίτηση αντιστοιχούν σε πραγματικό φυσικό πρόσωπο δεν αποτελεί 
επιβεβαίωση  της  εγκυρότητας  υποβολής  της,  επομένως  η  διαδικασία  αναζήτησης 
των στοιχείων του εκάστοτε αιτούντος στο διαδίκτυο, την οποία το ΚΕΚ ισχυρίζεται 
ότι  είναι  «υποχρεωμένο»  να  ακολουθεί  και  ακολουθεί  κάθε  φορά,  δεν  είναι 
πρόσφορη για το σκοπό αυτό. Κατά την ακρόαση το ΚΕΚ ΕΞΕΛΙΞΗ ερωτήθηκε για τη 
νομική  βάση  της  αναζήτησης  των  δεδομένων  των  αιτούντων  στο  διαδίκτυο,  ως 
πράξης  επεξεργασίας  («αναζήτηση  πληροφοριών»  σύμφωνα  με  τον  ορισμό  του 
άρθρου  4  στοιχ.  2  ΓΚΠΔ)  και  του  ζητήθηκε  να  τεκμηριώσει  τη  νομιμότητα  της 

του  Γ/ΕΞΕ/2045/30-09-2021  εγγράφου 

συγκεκριμένης επεξεργασίας με το υπόμνημά του, πράγμα που το ΚΕΚ δεν έπραξε, 
αποτυγχάνοντας έτσι να τεκμηριώσει τη νομιμότητα της επεξεργασίας, σύμφωνα με 
την αρχή της λογοδοσίας (άρθρο 5 παρ. 2 ΓΚΠΔ). Περαιτέρω, δεν προέκυψε ότι ο 
καταγγέλλων έλαβε οποιαδήποτε ενημέρωση για την επεξεργασία των δεδομένων 
του  από  το  καταγγελλόμενο  ΚΕΚ  ΕΞΕΛΙΞΗ.  Η  περιλαμβανόμενη  στην  ηλεκτρονική 
αίτηση  ενημέρωση  για  την  επεξεργασία  προσωπικών  δεδομένων  δεν  πληροί  τις 
προϋποθέσεις των άρθρων 12 παρ. 1 και 13 ΓΚΠΔ, αφού παραλείπονται μια σειρά 
από αναγκαίες πληροφορίες όπως το χρονικό διάστημα αποθήκευσης και η ύπαρξη 
των  δικαιωμάτων  του  υποκειμένου  κατά  τον  ΓΚΠΔ  (άρθρο  13  παρ.  2  ΓΚΠΔ).  Έτσι, 
ακόμα  και  αν  υποτεθεί  ότι  πράγματι  υποβλήθηκε  η  σχετική  αίτηση  από  τον 
καταγγέλλοντα, η παρεχόμενη με τον τρόπο αυτό δήλωση συγκατάθεσης δεν πληροί 
τις  προϋποθέσεις  εγκυρότητας  του  άρθρου  7  ΓΚΠΔ,  διότι  α)  δεν  παρέχεται  «εν 
επιγνώσει»  (βλ.  Σκ.  42  Προοιμίου  του  ΓΚΠΔ)  ελλείψει  ορθής  ενημέρωσης,  β)  δεν 
παρέχεται διακριτά από τα λοιπά θέματα που αφορά η «Αίτηση – Φόρμα Υποβολής 
Στοιχείων  για  Συμμετοχή  στην  Κοινωφελή»  και  γ)  εκ  μέρους  του  υπεύθυνου 
επεξεργασίας δεν φαίνεται να ακολουθείται οποιαδήποτε διαδικασία επιβεβαίωσης 
της  ορθότητας  των  δηλούμενων  στοιχείων  (διεύθυνση  e-mail  και  τηλέφωνο). 
Εξάλλου το ΚΕΚ ΕΞΕΛΙΞΗ δεν απέδειξε ότι ο καταγγέλλων συμπλήρωσε και υπέβαλε 
ο ίδιος την εν λόγω αίτηση, σύμφωνα με τα προαναφερόμενα. 

Συνεπώς δεν τεκμηριώθηκε η νομιμότητα της επεξεργασίας των δεδομένων του 
καταγγέλλοντος  και  ιδίως  της  αναζήτησης  των  στοιχείων  του  στο  διαδίκτυο,  τόσο 
κατά  το  χρόνο  των  καταγγελλόμενων  πραγματικών  περιστατικών  όσο  και  κατά  το 
χρόνο εξέτασης της καταγγελίας, αλλά και κατά την ημέρα της ακρόασης: η εν λόγω 
πράξη επεξεργασίας δεν μπορεί να θεωρηθεί νόμιμη, διότι παραβιάζει την αρχή της 
αναλογικότητας της επεξεργασίας. Ειδικότερα, η αναζήτηση πληροφοριών σχετικά 
με  τον  καταγγέλλοντα  στο  διαδίκτυο  δεν  είναι  αναγκαία  και  πρόσφορη  για  τη 
διαπίστωση της εγκυρότητας της αίτησής του, όπως υποστήριξε το ΚΕΚ ΕΞΕΛΙΞΗ, ενώ 
η  εκ  νέου  αναζήτηση  των  στοιχείων  του  καταγγέλλοντος  στο  διαδίκτυο  και  η 
προσκόμιση  των αποτελεσμάτων  αναζήτησης  στην  Αρχή,  δεν είναι αναγκαία  ούτε 
πρόσφορη  προκειμένου  να  τεκμηριωθεί  στο  πλαίσιο  της  αρχής  λογοδοσίας  η 
νομιμότητα  των  καταγγελλόμενων  πράξεων  επεξεργασίας  εκ  μέρους  του.  Τα  δε 

προσκομιζόμενα  από  το  ΚΕΚ  ΕΞΕΛΙΞΗ  στοιχεία  υπ’  αρ.  4  («πληθώρα  προσωπικών 
στοιχείων  και  αναφορών»  όπως  αναφέρει  το  ΚΕΚ,  και  ειδικότερα,  αποτελέσματα 
αναζήτησης του ονοματεπωνύμου του καταγγέλλοντος στη μηχανή google, άρθρα 
που υπογράφει ο καταγγέλλων, το βιογραφικό του και άλλες πληροφορίες όπως η 
υποψηφιότητά του ως βουλευτή με συγκεκριμένο πολιτικό κόμμα, που αποκαλύπτει 
τις πολιτικές του πεποιθήσεις και αποτελεί δεδομένο ειδικής κατηγορίας σύμφωνα 
με  το  άρθρο  9  ΓΚΠΔ),  όχι  μόνο  δεν  ενισχύουν  τη  θέση  του  αλλά  αντίθετα  την 
επιβαρύνουν, διότι στο πλαίσιο εξέτασης της υπό κρίση καταγγελίας, το ΚΕΚ ΕΞΕΛΙΞΗ 
προέβη σε περαιτέρω εκτεταμένη επεξεργασία των δεδομένων του καταγγέλλοντος, 
ακόμα και αμέσως μετά την ακρόαση, χωρίς αυτή η επεξεργασία να είναι αναγκαία 
και χωρίς να μπορεί να στηριχθεί σε οποιαδήποτε νομική βάση. 

Κατόπιν  των  ανωτέρω,  από  τα  στοιχεία  του  φακέλου  και  κατόπιν  της 
ακροαματικής διαδικασίας, η Αρχή διαπιστώνει εκ μέρους του καταγγελλόμενου ΚΕΚ 
ΕΞΕΛΙΞΗ παράβαση της αρχής της νομιμότητας, αντικειμενικότητας και διαφάνειας 
της  επεξεργασίας  (άρθρο  5  παρ.  1  α’  ΓΚΠΔ)  λόγω  της  έλλειψης  νόμιμης  βάσης 
επεξεργασίας των δεδομένων του καταγγέλλοντος, σύμφωνα με το άρθρο 6 ΓΚΠΔ, 
και λόγω της απουσίας ενημέρωσης του καταγγέλλοντος σύμφωνα με το άρθρο 13 
ΓΚΠΔ για τις πράξεις επεξεργασίας δεδομένων στις οποίες προέβη. 

Με βάση τα ανωτέρω, η Αρχή κρίνει ότι συντρέχει περίπτωση να ασκήσει τις κατά 
το  άρθρο  58  παρ.  2  του  ΓΚΠΔ  διορθωτικές  εξουσίες  της  σε  σχέση  με  τις 
διαπιστωθείσες  παραβάσεις  και  ότι  πρέπει,  με  βάση  τις  περιστάσεις  που 
διαπιστώθηκαν, να επιβληθεί, κατ’ εφαρμογή της διάταξης του άρθρου 58 παρ. 2 εδ. 
θ’  του  ΓΚΠΔ,  αποτελεσματικό,  αναλογικό  και  αποτρεπτικό  διοικητικό  χρηματικό 
πρόστιμο κατ’ άρθρο 83 του ΓΚΠΔ, τόσο προς αποκατάσταση της συμμόρφωσης, όσο 
και για την τιμωρία της παράνομης συμπεριφοράς. Περαιτέρω η Αρχή, έλαβε υπόψη 
τα κριτήρια επιμέτρησης του προστίμου που ορίζονται στο άρθρο 83 παρ. 2 του ΓΚΠΔ, 
την  παράγραφο  5  εδ.  β’  του  ίδιου  άρθρου  που  έχει  εφαρμογή  στην  παρούσα 
υπόθεση,  τις  Κατευθυντήριες  γραμμές  για  την  εφαρμογή  και  τον  καθορισμό 
διοικητικών προστίμων για τους σκοπούς του Κανονισμού 2016/679 που εκδόθηκαν 
στις  03-10-2017  από  την  Ομάδα  Εργασίας  του  άρθρου  29  (WP  253)  και  τις 
Κατευθυντήριες  γραμμές  04/2022  του  Ευρωπαϊκού  Συμβουλίου  Προστασίας 
Δεδομένων για τον υπολογισμό των διοικητικών προστίμων στο πλαίσιο του Γενικού 

Κανονισμού  που  τελούν  σε  δημόσια  διαβούλευση,  καθώς  και  τα  πραγματικά 
δεδομένα της εξεταζόμενης υπόθεσης και ιδίως: 

α) Η φύση, η βαρύτητα και η διάρκεια της παράβασης: Λαμβάνεται υπόψη ότι 
πρόκειται για παραβάσεις που εμπίπτουν στη διάταξη του άρθρου 83 παρ. 5 ΓΚΠΔ, 
συνεπώς επισύρουν ως μέγιστη κύρωση το ποσό των 20 εκ. ευρώ. Η επεξεργασία που 
αφορούν  οι  εν  λόγω  παραβάσεις  σχετίζεται  με  τη  βασική  δραστηριότητα  της 
καταγγελλόμενης επιχείρησης (παροχή υπηρεσιών κατάρτισης), ενώ η βαρύτητα της 
παράβασης  είναι  μεγάλη,  δεδομένου  ότι  συνεχίστηκε  και  κατά  την  εξέταση  της 
καταγγελίας, ακόμα και μετά την ακρόαση. 

β) Το γεγονός ότι επηρεάστηκε ένα υποκείμενο, το οποίο υπέστη ηθική βλάβη, 
ωστόσο οι παραβάσεις καταδεικνύουν συστημικό πρόβλημα και φαίνεται να αφορά 
όλα τα σχετιζόμενα υποκείμενα (υποψήφιους καταρτιζόμενους από το συγκεκριμένο 
ΚΕΚ), καθώς η αναζήτηση δεδομένων των αιτούντων στο διαδίκτυο, σύμφωνα με την 
πρακτική  που  φαίνεται  να  ακολουθεί  το  ΚΕΚ,  είναι  αντίθετη  στον  Κανονισμό,  ως 
στερούμενη  νομικής  βάσης,  ενώ η  διαδικασία  λήψης  της  συγκατάθεσης  δεν  είναι 
έγκυρη, λόγω της ελλιπούς ενημέρωσης και της έλλειψης μέτρων επιβεβαίωσης της 
εγκυρότητας των στοιχείων που δηλώνονται. 

γ)  Το  γεγονός  ότι  το  καταγγελλόμενο  ΚΕΚ  δεν  συνεργάστηκε  με  την  Αρχή,  της 

παρείχε αντιφατικές απόψεις και δεν απάντησε σε ερωτήσεις που του τέθηκαν.  

δ) Το γεγονός ότι στο πλαίσιο εξέτασης της καταγγελίας το καταγγελλόμενο ΚΕΚ 
προχώρησε σε περαιτέρω επεξεργασία χωρίς νόμιμη βάση (αναζήτηση στοιχείων του 
καταγγέλλοντος  στο  διαδίκτυο),  ακόμα  και  την  ημέρα της  ακρόασης,  και  παρά  το 
γεγονός ότι του είχε ήδη τεθεί ερώτημα σχετικά με τη νομιμότητα της πράξης αυτής. 
ε)  Το  γεγονός  ότι  από  την  παράβαση  επηρεάστηκαν  και  ειδικές  κατηγορίες 
δεδομένων  προσωπικού  χαρακτήρα  (δεδομένα  πολιτικών  πεποιθήσεων  του 
καταγγέλλοντος). 

στ) Το γεγονός ότι το καταγγελλόμενο ΚΕΚ είχε τζίρο ύψους 6.650 € ευρώ το έτος 

2020, σύμφωνα με το δημοσιευμένο στο ΓΕΜΗ ισολογισμό του. 

Βάσει των ανωτέρω, η Αρχή αποφασίζει ομόφωνα ότι πρέπει να επιβληθεί στην 
Ι.Κ.Ε.  ως  υπεύθυνη 

καταγγελλόμενη  ΕΞΕΛΙΞΗ  ΕΚΠΑΙΔΕΥΤΙΚΗ  ΣΥΜΒΟΥΛΕΥΤΙΚΗ 

επεξεργασίας, η αναφερόμενη στο διατακτικό διοικητική κύρωση, η οποία κρίνεται 
ανάλογη με τη βαρύτητα των παραβάσεων.   

ΓΙΑ ΤΟΥΣ ΛΟΓΟΥΣ ΑΥΤΟΥΣ 

Η ΑΡΧΗ 

Α. Απορρίπτει την καταγγελία ως προς τον καταγγελλόμενο ΟΑΕΔ, ως αβάσιμη. 

Β.  Απευθύνει  στην  ΜΑΣΤΕΡ  ΚΕΝΤΡΟ  ΚΑΤΑΡΤΙΣΗΣ  ΚΑΙ  ΣΥΜΒΟΥΛΕΥΤΙΚΗΣ  Α.Ε. 
προειδοποίηση  ώστε  στο  εξής  να  μεριμνά  για  την  αποτελεσματικότερη  και 
πληρέστερη  τήρηση  της  αρχής  της  διαφάνειας,  μέσω  της  ορθής,  πλήρους  και 
έγκαιρης ενημέρωσης των υποψήφιων πελατών της, ως υποκειμένων προσωπικών 
δεδομένων, προβαίνοντας στις κατά την κρίση της απαραίτητες ενέργειες. 

Γ. Επιβάλλει στην ΕΞΕΛΙΞΗ ΕΚΠΑΙΔΕΥΤΙΚΗ ΣΥΜΒΟΥΛΕΥΤΙΚΗ Ι.Κ.Ε. διοικητικό πρόστιμο 
ύψους  δέκα  χιλιάδων  (10.000  €)  ευρώ  για  την  διαπιστωθείσα  παράνομη  και 
αδιαφανή επεξεργασία των δεδομένων προσωπικού χαρακτήρα του καταγγέλλοντος. 

Ο Πρόεδρος 

 
 

Γεώργιος Μπατζαλέξης 

 

Η Γραμματέας 

Ειρήνη Παπαγεωργοπούλου 

 

 
 
 
 


Ügyszám: NAIH/2020/200/5.
(NAIH/2019/3910.)

Tárgy: Kérelemnek részben helyt
adó határozat

A Nemzeti Adatvédelmi és Információszabadság Hatóság (a továbbiakban: Hatóság) a […] a
továbbiakban: Kérelmező) kérelmére 2019. október 22. napján, a […] a továbbiakban: Kérelmezett)
által a Kérelmező érintetti jogainak megsértésével kapcsolatban indult, valamint a Kérelmezett
közterületet figyelő kameráival kapcsolatos általános adatkezelési gyakorlatra hivatalból kiterjesztett
adatvédelmi hatósági eljárásban az alábbi döntéseket hozza:
I. A Hatóság
HATÁROZATÁBAN
a Kérelmező kérelmének részben helyt ad, és
1) megállapítja, hogy a Kérelmezett nem nyújtott megfelelő tájékoztatást a Kérelmező
2018. november 7. napján kelt adatkezelés korlátozásához való joga gyakorlására
irányuló kérelmére tett intézkedésekről, továbbá az ezen joga alapján zárolt
kamerafelvételek kapcsán az adatkezelés korlátozásának 2018. december 10. napján
történt feloldásáról és a felvételek törléséről, és nem nyújtott megfelelő tájékoztatást a
felvételek másolata kiadásának jogáról;
2) megállapítja, hogy a Kérelmezett nem nyújtott megfelelő tájékoztatást a Kérelmező
2019. március 1. napján kelt, a 2018. november 7-i zárolási kérelmével kapcsolatos
intézkedésekről;
3) megállapítja, hogy a Kérelmezett nem teljesítette a Kérelmező 2019. március 1. napján
kelt hozzáférési jog gyakorlására irányuló kérelmét;
4) megállapítja, hogy a Kérelmezett nem nyújtott megfelelő tájékoztatást a Kérelmező
2019. április 12. napján kelt, a kamerafelvételek kiadására irányuló kérelmével
kapcsolatos intézkedésekről;
5) utasítja a Kérelmezettet, hogy teljesítse a Kérelmező hozzáférési jog gyakorlására
irányuló kérelmét.
II. A Hatóság határozatában megállapítja, hogy a hivatalból vizsgált kamerákkal kapcsolatos
adatkezelés vonatkozásában a Kérelmezett megsértette az elszámoltathatóság alapelvét.
III. A Hatóság határozatában a kérelem adatvédelmi bírság kiszabására vonatkozó részét elutasítja,
ugyanakkor a Kérelmezettet hivatalból
2 000 000 Ft, azaz kettőmillió forint
adatvédelmi bírság
megfizetésére kötelezi.

2

IV. A Hatóság
VÉGZÉSÉBEN
megszünteti az adatvédelmi hatósági eljárást a Kérelem azon részében, amely szerint a Hatóság
keresse meg Budapest VII. kerületi Rendőrkapitányságát a Kérelmező feljelentéséről felvett
jegyzőkönyvével kapcsolatban, amely kifejezetten tartalmazta a bizonyítási indítványát, arra
vonatkozóan, hogy a rendőrkapitányság kérje be a Kérelmezettől a kért kamerafelvételeket.
***
Az I. 5) pontban előírt intézkedés megtételét a Kérelmezettnek az intézkedés megtételétől számított
30 napon belül kell írásban – az azt alátámasztó bizonyítékok előterjesztésével együtt – igazolnia a
Hatóság felé.
Az adatvédelmi bírságot jelen határozat véglegessé válásától számított 30 napon belül a Hatóság
központosított bevételek beszedése célelszámolási forintszámlája (10032000-01040425-00000000
Központosított beszedési számla IBAN: HU83 1003 2000 0104 0425 0000 0000) javára kell
megfizetni. Az összeg átutalásakor a NAIH/2020/200. BÍRS. számra kell hivatkozni.
Ha a Kérelmezett a bírságfizetési kötelezettségének határidőben nem tesz eleget, a fenti
számlaszámra késedelmi pótlékot köteles fizetni. A késedelmi pótlék mértéke a törvényes kamat,
amely a késedelemmel érintett naptári félév első napján érvényes jegybanki alapkamattal egyezik
meg.
Az I. 5) pontban előírt kötelezettség, illetve az adatvédelmi bírság és a késedelmi pótlék meg nem
fizetése esetén a Hatóság elrendeli a határozat végrehajtását.
Jelen döntés I., II. és III. pontja szerinti határozattal és a jelen döntés IV. pontja szerinti végzéssel
szemben közigazgatási úton jogorvoslatnak nincs helye, de azok a közléstől számított 30 napon
belül a Fővárosi Törvényszékhez címzett keresetlevéllel önállóan, külön-külön közigazgatási perben
megtámadhatók. A keresetlevelet a Hatósághoz kell benyújtani, elektronikusan, amely azt az ügy
irataival együtt továbbítja a bíróságnak. A tárgyalás tartása iránti kérelmet a keresetlevélben jelezni
kell. A teljes személyes illetékmentességben nem részesülők számára a bírósági felülvizsgálati
eljárás illetéke 30.000 Ft, a per tárgyi illetékfeljegyzési jog alá esik. A Fővárosi Törvényszék előtti
eljárásban a jogi képviselet kötelező.
INDOKOLÁS
I. Az eljárás menete és a tényállás tisztázása
I. 1. A Kérelmező kérelemmel fordult a Hatósághoz, mely szerint a Kérelmezett által üzemeltetett
[…] elnevezésű bárban a bár biztonsági őrei megtámadták és könnyű testi sértést követtek el ellene.
A Kérelmező, mivel álláspontja szerint ezt az esetet rögzítették a bár épületén található, és a
Kérelmezett által üzemeltetett – egyébként a Kérelmező álláspontja szerint jogszerűtlenül,
közterületet is figyelő – kamerák, feljelentést tett, melyben Budapest VII. kerületi
Rendőrkapitányságának jelezte, hogy kérje be e kamerák által rögzített felvételeket, és egyúttal
kérte a kamerafelvételek zárolását is a rendőrség további intézkedéséig. A Kérelmező ezen esettel

3

összefüggésben a Kérelmezett által üzemeltetett és a Kérelmező álláspontja szerint közterületet
jogszerűtlenül figyelő kamerákat és az azokról szóló tájékoztatás hiányát kifogásolta.
A Kérelmező továbbá azt kifogásolta, hogy a 2018. november 7. napján kelt, e kamerák által rögzített
felvételek zárolására, majd a 2019. március 1. napján kelt, zárolási kérelmével kapcsolatos
tájékoztatás kérésére és személyes adataihoz való hozzáférésre irányuló kérelmére, valamint a
2019. április 12. napján kelt, hozzáférési, adatkezelés-korlátozási és felvételkiadási kérelmére nem
kapott érdemi választ a Kérelmezettől, csupán 2019. április 23. napján azt a tájékoztatást, hogy
mivel sem a Kérelmezőtől, sem a rendőrségtől nem érkezett semmilyen megkeresés, ezért a
Kérelmezett törölte a korábban zárolt felvételeket.
A Kérelmező kérelmében kérte a Hatóságot, hogy folytasson le adatvédelmi hatósági eljárást,
amelyben hozott döntésében állapítsa meg a Kérelmezett érintetti jogokkal kapcsolatos mulasztását,
bírság kiszabása mellett, továbbá, hogy a Hatóság keresse meg Budapest VII. kerületi
Rendőrkapitányságát a Kérelmező feljelentéséről felvett jegyzőkönyvével kapcsolatban, amely
kifejezetten tartalmazta a bizonyítási indítványát, arra vonatkozóan, hogy a rendőrség kérje be a
Kérelmezettől a kért kamerafelvételeket, amely indítványának a rendőrség azonban nem tett eleget.
I. 2. A Hatóság az adatvédelmi hatósági eljárás megindításáról végzésében értesítette a
Kérelmezettet, és a tényállás tisztázása érdekében nyilatkozattételre és adatközlésre hívta fel.
A Kérelmezett nyilatkozata szerint nem üzemeltet és nem is üzemeltetett közterületet figyelő
kamerákat, hanem jogos érdeke alapján biztonsági szempontból – az irodaház, illetve a Kérelmezett
vagyoni javainak megóvása, valamint a megfigyelt területen tartózkodó személyek testi épségének
és vagyoni javainak megóvása érdekében – a bejáratokat figyelő kamerákat helyezett el, amelyek
látóköréből kitakarásra kerültek a közterületeket érintő részek, míg a nem kitakart díszköves részek
a Kérelmezett székhelyéhez tartozó magánterületek. Ezek alátámasztására a Kérelmezett
mellékelte a bejáratokat figyelő kamerák fotóját, illetve az általuk rögzített pillanatképeket, a jogos
érdek igazolására az elvégzett érdekmérlegelési tesztet, valamint az ingatlan helyszínrajzát és a
tulajdoni lap másolatát.
A Kérelmezett nyilatkozata szerint a kamerákról és a megfigyeléssel összefüggő adatkezelésről a
bejáratoknál elhelyezett piktogramok, illetve a recepción a látogatók számára elérhető adatkezelési
tájékoztató – melynek a vizsgált időszakban hatályos változatát a Kérelmezett megküldte a Hatóság
részére – útján tájékoztatja az érintetteket.
A Kérelmezett nyilatkozata szerint a kamerák karbantartásával és a kamerák kezelésével
kapcsolatban szakcégeket bízott meg adatfeldolgozói szerződések megkötésével, mely
szerződéseket szintén mellékelte a Hatóság részére.
A Kérelmezett nyilatkozata szerint 2018. november 7. napján kapott megkeresést a Kérelmezőtől,
melyben kérte az őt érintő kamerafelvételek zárolását, majd rendőrségi megkeresésre azok
nyomozóhatóság részére történő kiadását. A Kérelmező levelében idézte az akkor alkalmazandó
törvény, a személy- és vagyonvédelmi, valamint a magánnyomozói tevékenység szabályairól szóló
2005. évi CXXXIII. törvény (a továbbiakban: Szvtv.) 31. § (6) bekezdését is, mely szerint – az akkor
hatályos szabályozás szerint – az, akinek jogát vagy jogos érdekét a kamerafelvétel érinti, jogának
vagy jogos érdekének igazolásával kérheti, hogy az adatot, a kamerafelvételt annak kezelője ne
semmisítse meg, illetve ne törölje. Valamely hatóság megkeresésére vagy adatkérésére a rögzített
képfelvételt, a hatóságnak haladéktalanul meg kell küldeni, azonban hatósági megkeresés
hiányában harminc nap elteltével a felvételeket törölni kell. A Kérelmezett még ugyanezen napon
azt válaszolta a Kérelmezőnek, hogy konzultálni fog az adatvédelmi szakértőjével és jelentkezni fog,
ugyanakkor javasolta a Kérelmezőnek azt is, hogy tegye meg a rendőrségi feljelentést, mert
kamerafelvételt csak hivatalos rendőrségi megkeresésre a hatóságoknak adhat ki. A Kérelmezett e

4

válaszlevéltől eltérően azonban a Kérelmező kérelme alapján – a Hatóságnak megküldött
jegyzőkönyv szerint, bár a Kérelmezőt erről nem tájékoztatva – még szintén 2018. november 7.
napján zárolta a felvételeket, és várta a Kérelmező által jelzett rendőrségi megkeresést. Tekintettel
azonban arra, hogy ezt követően hónapokon keresztül sem a Kérelmező, sem a rendőrség nem
jelentkezett a zárolt felvételek miatt, a Kérelmezett törölte azokat. Erről a tényről a Kérelmezett
azonban külön szintén nem nyújtott tájékoztatást a Kérelmező részére, illetve az ő 2019. március 1.
napján kelt, zárolási kérelmével kapcsolatos tájékoztatásra és személyes adataihoz való hozzáférési
kérelmére, valamint a 2019. április 12. napján kelt, hozzáférési, adatkezelés-korlátozási és
felvételkiadási kérelmére is – Kérelmezett által is elismerten késedelmesen – csupán 2019. április
23. napján nyújtott tájékoztatást arról, hogy, mivel sem a Kérelmezőtől, sem a rendőrségtől nem
érkezett semmilyen megkeresés, ezért a Kérelmezett törölte a 2018. november 7. napján zárolt
felvételeket az Szvtv. szabályainak megfelelően.
A Kérelmezett kérte továbbá a Hatóságtól, hogy amennyiben az adatvédelmi hatósági eljárásban
megállapításra kerül, hogy a Kérelmezett jogsértést követett el, és a Hatóság álláspontja szerint
adatvédelmi bírság kiszabása indokolt, a Hatóság vegye figyelembe, hogy – azon kívül, hogy nem
üzemeltet és nem is üzemeltetett közterületet figyelő kamerákat – a Kérelmező által kért
kamerafelvételek zárolását a Kérelmezett elvégezte, de a felvételeket az akkor hatályos Szvtv.-ben
meghatározottak alapján harminc nap elteltével törölte, ezért a Kérelmező három és fél hónappal
későbbi adatkezelés-korlátozási és felvétel kiadási kérelmére a Kérelmezett nem válaszolhatott
mást, csak azt, hogy a felvételek törlésre kerültek. A Kérelmezett továbbá az adatkezelés során a
legjobb tudása szerint a törvények betartására törekedett, és annak ellenére, hogy a Kérelmező
tájékoztatása valóban nem volt minden szempontból megfelelő, a Kérelmezett – megakadályozandó
a hasonló esetek jövőbeli megismétlődését – az érintetti jogok gyakorlásához kapcsolódó
munkautasításokat felülvizsgálta, azokat kiegészítette és a munkatársak ismételt oktatását
elvégezte. A Kérelmezett adatvédelmi bírság esetleges kiszabása körében kérte figyelembe venni
azt is, hogy vele szemben sem az érintetti jogok gyakorlásához kapcsolódóan, sem más
adatvédelmi tárgyú ügyben ezt megelőzően nem indult hatósági eljárás, illetve hogy eddig is, és ezt
követően is mindenben együttműködik a Hatósággal a tényállás tisztázása érdekében.
II. Alkalmazott jogszabályi rendelkezések
A természetes személyeknek a személyes adatok kezelése tekintetében történő védelméről és az
ilyen adatok szabad áramlásáról, valamint a 95/46/EK irányelv hatályon kívül helyezéséről szóló
(EU) 2016/679 rendelet (a továbbiakban: általános adatvédelmi rendelet) 2. cikk (1) bekezdése
alapján a jelen ügy szerinti adatkezelésre az általános adatvédelmi rendeletet kell alkalmazni.
Az információs önrendelkezési jogról és az információszabadságról szóló 2011. évi CXII. törvény (a
továbbiakban: Infotv.) 2. § (2) bekezdése értelmében az általános adatvédelmi rendeletet az ott
megjelölt rendelkezésekben foglalt kiegészítésekkel kell alkalmazni.
Az Infotv. 60. § (1) bekezdése szerint a személyes adatok védelméhez való jog érvényesülése
érdekében a Hatóság erre irányuló kérelemre adatvédelmi hatósági eljárást indít és hivatalból
adatvédelmi hatósági eljárást indíthat. Az adatvédelmi hatósági eljárásra az általános közigazgatási
rendtartásról szóló 2016. évi CL. törvény (a továbbiakban: Ákr.) szabályait kell alkalmazni az Infotv.ben meghatározott kiegészítésekkel és az általános adatvédelmi rendelet szerinti eltérésekkel.
Az Infotv. 60. § (2) bekezdése alapján: „Az adatvédelmi hatósági eljárás megindítása iránti kérelem
az általános adatvédelmi rendelet 77. cikk (1) bekezdésében, valamint a 22. § b) pontjában
meghatározott esetben nyújtható be.”

5

Az általános adatvédelmi rendelet 77. cikk (1) bekezdése értelmében: „Az egyéb közigazgatási vagy
bírósági jogorvoslatok sérelme nélkül, minden érintett jogosult arra, hogy panaszt tegyen egy
felügyeleti hatóságnál – különösen a szokásos tartózkodási helye, a munkahelye vagy a feltételezett
jogsértés helye szerinti tagállamban –, ha az érintett megítélése szerint a rá vonatkozó személyes
adatok kezelése megsérti e rendeletet.”
Az általános adatvédelmi rendelet 5. cikk (1) bekezdése szerint: „A személyes adatok:
a) kezelését jogszerűen és tisztességesen, valamint az érintett számára átlátható módon kell
végezni („jogszerűség, tisztességes eljárás és átláthatóság”);
b) gyűjtése csak meghatározott, egyértelmű és jogszerű célból történjen, és azokat ne kezeljék
ezekkel a célokkal össze nem egyeztethető módon; a 89. cikk (1) bekezdésének megfelelően nem
minősül az eredeti céllal össze nem egyeztethetőnek a közérdekű archiválás céljából, tudományos
és történelmi kutatási célból vagy statisztikai célból történő további adatkezelés („célhoz kötöttség”);
c) az adatkezelés céljai szempontjából megfelelőek és relevánsak kell, hogy legyenek, és a
szükségesre kell korlátozódniuk („adattakarékosság”);
d) pontosnak és szükség esetén naprakésznek kell lenniük; minden észszerű intézkedést meg kell
tenni annak érdekében, hogy az adatkezelés céljai szempontjából pontatlan személyes adatokat
haladéktalanul töröljék vagy helyesbítsék („pontosság”);
e) tárolásának olyan formában kell történnie, amely az érintettek azonosítását csak a személyes
adatok kezelése céljainak eléréséhez szükséges ideig teszi lehetővé; a személyes adatok ennél
hosszabb ideig történő tárolására csak akkor kerülhet sor, amennyiben a személyes adatok
kezelésére a 89. cikk (1) bekezdésének megfelelően közérdekű archiválás céljából, tudományos és
történelmi kutatási célból vagy statisztikai célból kerül majd sor, az e rendeletben az érintettek
jogainak és szabadságainak védelme érdekében előírt megfelelő technikai és szervezési
intézkedések végrehajtására is figyelemmel („korlátozott tárolhatóság”);
f) kezelését oly módon kell végezni, hogy megfelelő technikai vagy szervezési intézkedések
alkalmazásával biztosítva legyen a személyes adatok megfelelő biztonsága, az adatok jogosulatlan
vagy jogellenes kezelésével, véletlen elvesztésével, megsemmisítésével vagy károsodásával
szembeni védelmet is ideértve („integritás és bizalmas jelleg”).”
Az általános adatvédelmi rendelet 5. cikk (2) bekezdése alapján: „Az adatkezelő felelős az (1)
bekezdésnek való megfelelésért, továbbá képesnek kell lennie e megfelelés igazolására
(„elszámoltathatóság”).”
Az általános adatvédelmi rendelet 12. cikk (1)-(6) bekezdései értelmében: „(1) Az adatkezelő
megfelelő intézkedéseket hoz annak érdekében, hogy az érintett részére a személyes adatok
kezelésére vonatkozó, a 13. és a 14. cikkben említett valamennyi információt és a 15–22. és 34.
cikk szerinti minden egyes tájékoztatást tömör, átlátható, érthető és könnyen hozzáférhető
formában, világosan és közérthetően megfogalmazva nyújtsa, különösen a gyermekeknek címzett
bármely információ esetében. Az információkat írásban vagy más módon – ideértve adott esetben
az elektronikus utat is – kell megadni. Az érintett kérésére szóbeli tájékoztatás is adható, feltéve,
hogy más módon igazolták az érintett személyazonosságát.
(2) Az adatkezelő elősegíti az érintett 15–22. cikk szerinti jogainak a gyakorlását. A 11. cikk (2)
bekezdésében említett esetekben az adatkezelő az érintett 15–22. cikk szerinti jogai gyakorlására
irányuló kérelmének a teljesítését nem tagadhatja meg, kivéve, ha bizonyítja, hogy az érintettet nem
áll módjában azonosítani.
(3) Az adatkezelő indokolatlan késedelem nélkül, de mindenféleképpen a kérelem beérkezésétől
számított egy hónapon belül tájékoztatja az érintettet a 15–22. cikk szerinti kérelem nyomán hozott
intézkedésekről. Szükség esetén, figyelembe véve a kérelem összetettségét és a kérelmek számát,
ez a határidő további két hónappal meghosszabbítható. A határidő meghosszabbításáról az
adatkezelő a késedelem okainak megjelölésével a kérelem kézhezvételétől számított egy hónapon
belül tájékoztatja az érintettet. Ha az érintett elektronikus úton nyújtotta be a kérelmet, a tájékoztatást
lehetőség szerint elektronikus úton kell megadni, kivéve, ha az érintett azt másként kéri.

6

(4) Ha az adatkezelő nem tesz intézkedéseket az érintett kérelme nyomán, késedelem nélkül, de
legkésőbb a kérelem beérkezésétől számított egy hónapon belül tájékoztatja az érintettet az
intézkedés elmaradásának okairól, valamint arról, hogy az érintett panaszt nyújthat be valamely
felügyeleti hatóságnál, és élhet bírósági jogorvoslati jogával
(5) A 13. és 14. cikk szerinti információkat és a 15–22. és 34. cikk szerinti tájékoztatást és
intézkedést díjmentesen kell biztosítani. Ha az érintett kérelme egyértelműen megalapozatlan vagy
– különösen ismétlődő jellege miatt – túlzó, az adatkezelő, figyelemmel a kért információ vagy
tájékoztatás nyújtásával vagy a kért intézkedés meghozatalával járó adminisztratív költségekre:
a) észszerű összegű díjat számíthat fel, vagy
b) megtagadhatja a kérelem alapján történő intézkedést.
A kérelem egyértelműen megalapozatlan vagy túlzó jellegének bizonyítása az adatkezelőt terheli.
(6) A 11. cikk sérelme nélkül, ha az adatkezelőnek megalapozott kétségei vannak a 15–21. cikk
szerinti kérelmet benyújtó természetes személy kilétével kapcsolatban, további, az érintett
személyazonosságának megerősítéséhez szükséges információk nyújtását kérheti.”
Az általános adatvédelmi rendelet 13. cikk (1)-(2) bekezdése szerint: „(1) Ha az érintettre vonatkozó
személyes adatokat az érintettől gyűjtik, az adatkezelő a személyes adatok megszerzésének
időpontjában az érintett rendelkezésére bocsátja a következő információk mindegyikét:
a) az adatkezelőnek és – ha van ilyen – az adatkezelő képviselőjének a kiléte és elérhetőségei;
b) az adatvédelmi tisztviselő elérhetőségei, ha van ilyen;
c) a személyes adatok tervezett kezelésének célja, valamint az adatkezelés jogalapja;
d) a 6. cikk (1) bekezdésének f) pontján alapuló adatkezelés esetén, az adatkezelő vagy harmadik
fél jogos érdekei;
e) adott esetben a személyes adatok címzettjei, illetve a címzettek kategóriái, ha van ilyen;
f) adott esetben annak ténye, hogy az adatkezelő harmadik országba vagy nemzetközi szervezet
részére kívánja továbbítani a személyes adatokat, továbbá a Bizottság megfelelőségi határozatának
léte vagy annak hiánya, vagy a 46. cikkben, a 47. cikkben vagy a 49. cikk (1) bekezdésének második
albekezdésében említett adattovábbítás esetén a megfelelő és alkalmas garanciák megjelölése,
valamint az azok másolatának megszerzésére szolgáló módokra vagy az azok elérhetőségére való
hivatkozás.
(2) Az (1) bekezdésben említett információk mellett az adatkezelő a személyes adatok
megszerzésének időpontjában, annak érdekében, hogy a tisztességes és átlátható adatkezelést
biztosítsa, az érintettet a következő kiegészítő információkról tájékoztatja:
a) a személyes adatok tárolásának időtartamáról, vagy ha ez nem lehetséges, ezen időtartam
meghatározásának szempontjairól;
b) az érintett azon jogáról, hogy kérelmezheti az adatkezelőtől a rá vonatkozó személyes adatokhoz
való hozzáférést, azok helyesbítését, törlését vagy kezelésének korlátozását, és tiltakozhat az ilyen
személyes adatok kezelése ellen, valamint az érintett adathordozhatósághoz való jogáról;
c) a 6. cikk (1) bekezdésének a) pontján vagy a 9. cikk (2) bekezdésének a) pontján alapuló
adatkezelés esetén a hozzájárulás bármely időpontban történő visszavonásához való jog, amely
nem érinti a visszavonás előtt a hozzájárulás alapján végrehajtott adatkezelés jogszerűségét;
d) a felügyeleti hatósághoz címzett panasz benyújtásának jogáról;
e) arról, hogy a személyes adat szolgáltatása jogszabályon vagy szerződéses kötelezettségen
alapul vagy szerződés kötésének előfeltétele-e, valamint hogy az érintett köteles-e a személyes
adatokat megadni, továbbá hogy milyen lehetséges következményeikkel járhat az adatszolgáltatás
elmaradása;
f) a 22. cikk (1) és (4) bekezdésében említett automatizált döntéshozatal ténye, ideértve a
profilalkotást is, valamint legalább ezekben az esetekben az alkalmazott logikára és arra
vonatkozóan érthető információk, hogy az ilyen adatkezelés milyen jelentőséggel, és az érintettre
nézve milyen várható következményekkel bír.”
Az általános adatvédelmi rendelet 15. cikke alapján: „(1) Az érintett jogosult arra, hogy az
adatkezelőtől visszajelzést kapjon arra vonatkozóan, hogy személyes adatainak kezelése

7

folyamatban van-e, és ha ilyen adatkezelés folyamatban van, jogosult arra, hogy a személyes
adatokhoz és a következő információkhoz hozzáférést kapjon:
a) az adatkezelés céljai;
b) az érintett személyes adatok kategóriái;
c) azon címzettek vagy címzettek kategóriái, akikkel, illetve amelyekkel a személyes adatokat
közölték vagy közölni fogják, ideértve különösen a harmadik országbeli címzetteket, illetve a
nemzetközi szervezeteket;
d) adott esetben a személyes adatok tárolásának tervezett időtartama, vagy ha ez nem lehetséges,
ezen időtartam meghatározásának szempontjai;
e) az érintett azon joga, hogy kérelmezheti az adatkezelőtől a rá vonatkozó személyes adatok
helyesbítését, törlését vagy kezelésének korlátozását, és tiltakozhat az ilyen személyes adatok
kezelése ellen;
f) a valamely felügyeleti hatósághoz címzett panasz benyújtásának joga;
g) ha az adatokat nem az érintettől gyűjtötték, a forrásukra vonatkozó minden elérhető információ;
h) a 22. cikk (1) és (4) bekezdésében említett automatizált döntéshozatal ténye, ideértve a
profilalkotást is, valamint legalább ezekben az esetekben az alkalmazott logikára és arra vonatkozó
érthető információk, hogy az ilyen adatkezelés milyen jelentőséggel bír, és az érintettre nézve milyen
várható következményekkel jár.
(2) Ha személyes adatoknak harmadik országba vagy nemzetközi szervezet részére történő
továbbítására kerül sor, az érintett jogosult arra, hogy tájékoztatást kapjon a továbbításra
vonatkozóan a 46. cikk szerinti megfelelő garanciákról.
(3) Az adatkezelő az adatkezelés tárgyát képező személyes adatok másolatát az érintett
rendelkezésére bocsátja. Az érintett által kért további másolatokért az adatkezelő az adminisztratív
költségeken alapuló, észszerű mértékű díjat számíthat fel. Ha az érintett elektronikus úton nyújtotta
be a kérelmet, az információkat széles körben használt elektronikus formátumban kell rendelkezésre
bocsátani, kivéve, ha az érintett másként kéri.
(4) A (3) bekezdésben említett, másolat igénylésére vonatkozó jog nem érintheti hátrányosan mások
jogait és szabadságait.”
Az általános adatvédelmi rendelet 18. cikke értelmében: „(1) Az érintett jogosult arra, hogy kérésére
az adatkezelő korlátozza az adatkezelést, ha az alábbiak valamelyike teljesül:
a) az érintett vitatja a személyes adatok pontosságát, ez esetben a korlátozás arra az időtartamra
vonatkozik, amely lehetővé teszi, hogy az adatkezelő ellenőrizze a személyes adatok pontosságát;
b) az adatkezelés jogellenes, és az érintett ellenzi az adatok törlését, és ehelyett kéri azok
felhasználásának korlátozását;
c) az adatkezelőnek már nincs szüksége a személyes adatokra adatkezelés céljából, de az érintett
igényli azokat jogi igények előterjesztéséhez, érvényesítéséhez vagy védelméhez; vagy
d) az érintett a 21. cikk (1) bekezdése szerint tiltakozott az adatkezelés ellen; ez esetben a korlátozás
arra az időtartamra vonatkozik, amíg megállapításra nem kerül, hogy az adatkezelő jogos indokai
elsőbbséget élveznek-e az érintett jogos indokaival szemben.
(2) Ha az adatkezelés az (1) bekezdés alapján korlátozás alá esik, az ilyen személyes adatokat a
tárolás kivételével csak az érintett hozzájárulásával, vagy jogi igények előterjesztéséhez,
érvényesítéséhez vagy védelméhez, vagy más természetes vagy jogi személy jogainak védelme
érdekében, vagy az Unió, illetve valamely tagállam fontos közérdekéből lehet kezelni.
(3) Az adatkezelő az érintettet, akinek a kérésére az (1) bekezdés alapján korlátozták az
adatkezelést, az adatkezelés korlátozásának feloldásáról előzetesen tájékoztatja.”
Az általános adatvédelmi rendelet 23. cikk (1) bekezdése szerint: „Az adatkezelőre vagy
adatfeldolgozóra alkalmazandó uniós vagy tagállami jog jogalkotási intézkedésekkel korlátozhatja a
12–22. cikkben és a 34. cikkben foglalt, valamint a 12–22. cikkben meghatározott jogokkal és
kötelezettségekkel összhangban lévő rendelkezései tekintetében az 5. cikkben foglalt jogok és
kötelezettségek hatályát, ha a korlátozás tiszteletben tartja az alapvető jogok és szabadságok

8

lényeges tartalmát, valamint az alábbiak védelméhez szükséges és arányos intézkedés egy
demokratikus társadalomban:
a) nemzetbiztonság;
b) honvédelem;
c) közbiztonság;
d) bűncselekmények megelőzése, nyomozása, felderítése vagy a vádeljárás lefolytatása, illetve
büntetőjogi szankciók végrehajtása, beleértve a közbiztonságot fenyegető veszélyekkel szembeni
védelmet és e veszélyek megelőzését;
e) az Unió vagy valamely tagállam egyéb fontos, általános közérdekű célkitűzései, különösen az
Unió vagy valamely tagállam fontos gazdasági vagy pénzügyi érdeke, beleértve a monetáris, a
költségvetési és az adózási kérdéseket, a népegészségügyet és a szociális biztonságot;
f) a bírói függetlenség és a bírósági eljárások védelme;
g) a szabályozott foglalkozások esetében az etikai vétségek megelőzése, kivizsgálása, felderítése
és az ezekkel kapcsolatos eljárások lefolytatása;
h) az a)–e) és a g) pontban említett esetekben – akár alkalmanként – a közhatalmi feladatok
ellátásához kapcsolódó ellenőrzési, vizsgálati vagy szabályozási tevékenység;
i) az érintett védelme vagy mások jogainak és szabadságainak védelme;
j) polgári jogi követelések érvényesítése.”
Az Szvtv. 31. § (6) bekezdése alapján: „Az, akinek jogát vagy jogos érdekét a kép-, hang-, vagy a
kép- és hangfelvétel, illetve más személyes adatának rögzítése érinti, a (2), a (3), illetve a (4)
bekezdésben foglaltaknak megfelelően a kép-, hang-, valamint kép- és hangfelvétel, illetve más
személyes adat rögzítésétől számított három munkanapon, harminc, illetve hatvan napon belül
jogának vagy jogos érdekének igazolásával kérheti, hogy az adatot annak kezelője ne semmisítse
meg, illetve ne törölje. Bíróság, ügyészség, nyomozó hatóság, előkészítő eljárást folytató szerv vagy
más hatóság megkeresésére vagy adatkérésére a rögzített kép-, hang-, valamint kép- és
hangfelvételt, valamint más személyes adatot a bíróságnak vagy a hatóságnak haladéktalanul meg
kell küldeni. Amennyiben megkeresésre vagy adatkérésre attól számított harminc napon belül, hogy
a megsemmisítés mellőzését kérték, nem kerül sor, a rögzített kép-, hang-, valamint kép- és
hangfelvételt, valamint más személyes adatot meg kell semmisíteni, illetve törölni kell, kivéve, ha a
(3) vagy a (4) bekezdésben foglalt határidő még nem járt le.”1
Az általános adatvédelmi rendelet 58. cikk (2) bekezdése értelmében: „A felügyeleti hatóság
korrekciós hatáskörében eljárva:
a) figyelmezteti az adatkezelőt vagy az adatfeldolgozót, hogy egyes tervezett adatkezelési
tevékenységei valószínűsíthetően sértik e rendelet rendelkezéseit;
b) elmarasztalja az adatkezelőt vagy az adatfeldolgozót, ha adatkezelési tevékenysége megsértette
e rendelet rendelkezéseit;
c) utasítja az adatkezelőt vagy az adatfeldolgozót, hogy teljesítse az érintettnek az e rendelet szerinti
jogai gyakorlására vonatkozó kérelmét;
d) utasítja az adatkezelőt vagy az adatfeldolgozót, hogy adatkezelési műveleteit – adott esetben
meghatározott módon és meghatározott időn belül – hozza összhangba e rendelet rendelkezéseivel;
e) utasítja az adatkezelőt, hogy tájékoztassa az érintettet az adatvédelmi incidensről;
f) átmenetileg vagy véglegesen korlátozza az adatkezelést, ideértve az adatkezelés megtiltását is;
g) a 16., 17., illetve a 18. cikkben foglaltaknak megfelelően elrendeli a személyes adatok
helyesbítését, vagy törlését, illetve az adatkezelés korlátozását, valamint a 17. cikk (2)
bekezdésének és a 19. cikknek megfelelően elrendeli azon címzettek erről való értesítését, akikkel
vagy amelyekkel a személyes adatokat közölték;

1

Az Szvtv. 2018. július 1 – 2019. április 25. között hatályos normaszövege alapján.

9

h) visszavonja a tanúsítványt vagy utasítja a tanúsító szervezetet a 42. és a 43. cikknek megfelelően
kiadott tanúsítvány visszavonására, vagy utasítja a tanúsító szervezetet, hogy ne adja ki a
tanúsítványt, ha a tanúsítás feltételei nem vagy már nem teljesülnek;
i) a 83. cikknek megfelelően közigazgatási bírságot szab ki, az adott eset körülményeitől függően az
e bekezdésben említett intézkedéseken túlmenően vagy azok helyett; és
j) elrendeli a harmadik országbeli címzett vagy nemzetközi szervezet felé irányuló adatáramlás
felfüggesztését.”
Az általános adatvédelmi rendelet 83. cikk (2) és (5) bekezdése szerint: „[…]
(2) A közigazgatási bírságokat az adott eset körülményeitől függően az 58. cikk (2) bekezdésének
a)–h) és j) pontjában említett intézkedések mellett vagy helyett kell kiszabni. Annak eldöntésekor,
hogy szükség van-e közigazgatási bírság kiszabására, illetve a közigazgatási bírság összegének
megállapításakor minden egyes esetben kellőképpen figyelembe kell venni a következőket:
a) a jogsértés jellege, súlyossága és időtartama, figyelembe véve a szóban forgó adatkezelés
jellegét, körét vagy célját, továbbá azon érintettek száma, akiket a jogsértés érint, valamint az általuk
elszenvedett kár mértéke;
b) a jogsértés szándékos vagy gondatlan jellege;
c) az adatkezelő vagy az adatfeldolgozó részéről az érintettek által elszenvedett kár enyhítése
érdekében tett bármely intézkedés;
d) az adatkezelő vagy az adatfeldolgozó felelősségének mértéke, figyelembe véve az általa a 25.
és 32. cikk alapján foganatosított technikai és szervezési intézkedéseket;
e) az adatkezelő vagy az adatfeldolgozó által korábban elkövetett releváns jogsértések;
f) a felügyeleti hatósággal a jogsértés orvoslása és a jogsértés esetlegesen negatív hatásainak
enyhítése érdekében folytatott együttműködés mértéke;
g) a jogsértés által érintett személyes adatok kategóriái;
h) az, ahogyan a felügyeleti hatóság tudomást szerzett a jogsértésről, különös tekintettel arra, hogy
az adatkezelő vagy az adatfeldolgozó jelentette-e be a jogsértést, és ha igen, milyen
részletességgel;
i) ha az érintett adatkezelővel vagy adatfeldolgozóval szemben korábban – ugyanabban a tárgyban
– elrendelték az 58. cikk (2) bekezdésében említett intézkedések valamelyikét, a szóban forgó
intézkedéseknek való megfelelés;
j) az, hogy az adatkezelő vagy az adatfeldolgozó tartotta-e magát a 40. cikk szerinti jóváhagyott
magatartási kódexekhez vagy a 42. cikk szerinti jóváhagyott tanúsítási mechanizmusokhoz;
valamint
k) az eset körülményei szempontjából releváns egyéb súlyosbító vagy enyhítő tényezők, például a
jogsértés közvetlen vagy közvetett következményeként szerzett pénzügyi haszon vagy elkerült
veszteség.
[…]
(5) Az alábbi rendelkezések megsértését – a (2) bekezdéssel összhangban – legfeljebb 20 000 000
EUR összegű közigazgatási bírsággal, illetve a vállalkozások esetében az előző pénzügyi év teljes
éves világpiaci forgalmának legfeljebb 4 %-át kitevő összeggel kell sújtani, azzal, hogy a kettő közül
a magasabb összeget kell kiszabni:
a) az adatkezelés elvei – ideértve a hozzájárulás feltételeit – az 5., 6., 7. és 9. cikknek megfelelően;
b) az érintettek jogai a 12–22. cikknek megfelelően;
c) személyes adatoknak harmadik országbeli címzett vagy nemzetközi szervezet részére történő
továbbítása a 44–49. cikknek megfelelően;
d) a IX. fejezet alapján elfogadott tagállami jog szerinti kötelezettségek;
e) a felügyeleti hatóság 58. cikk (2) bekezdése szerinti utasításának, illetve az adatkezelés átmeneti
vagy végleges korlátozására vagy az adatáramlás felfüggesztésére vonatkozó felszólításának be
nem tartása vagy az 58. cikk (1) bekezdését megsértve a hozzáférés biztosításának elmulasztása.”
Az Infotv. 75/A. § alapján: „a Hatóság az általános adatvédelmi rendelet 83. cikk (2)-(6)
bekezdésében foglalt hatásköreit az arányosság elvének figyelembevételével gyakorolja, különösen

10

azzal, hogy a személyes adatok kezelésére vonatkozó – jogszabályban vagy az Európai Unió
kötelező jogi aktusában meghatározott – előírások első alkalommal történő megsértése esetén a
jogsértés orvoslása iránt – az általános adatvédelmi rendelet 58. cikkével összhangban – elsősorban
az adatkezelő vagy adatfeldolgozó figyelmeztetésével intézkedik.”
III. Döntés
III. 1. A Kérelmező adatkezelés korlátozásához való joga
Az általános adatvédelmi rendelet 18. cikk (1) bekezdés c) pontja szerint az érintett jogosult arra,
hogy kérésére az adatkezelő korlátozza az adatkezelést, ha az adatkezelőnek már nincs szüksége
a személyes adatokra adatkezelés céljából, de az érintett igényli azokat jogi igények
előterjesztéséhez, érvényesítéséhez vagy védelméhez.
Az adatkezelés korlátozására vonatkozó információk megadásának módjával kapcsolatban az
adatkezelői kötelezettségeket az általános adatvédelmi rendelet 12. cikke részletezi.
Az általános adatvédelmi rendelet 23. cikk (1) bekezdése határozza meg továbbá azon speciális
eseteket, melyek fennállása esetén korlátozhatóak az érintetti jogok, így az adatkezelés
korlátozásához való jog.
Az általános adatvédelmi rendelet 18. cikk (3) bekezdése alapján továbbá az adatkezelő az
érintettet, akinek a kérésére korlátozták az adatkezelést, az adatkezelés korlátozásának feloldásáról
előzetesen tájékoztatja.
Jelen ügyben a Kérelmező 2018. november 7. napján az akkor hatályos Szvtv. 31. § (6) bekezdésére
hivatkozva fordult a Kérelmezetthez – tekintettel arra, hogy jogi eljárást kezdeményezett – kérve azt,
hogy „a nyomozó hatóság további intézkedéséig a bár bejáratát és az utcarészre irányuló
valamennyi kamera felvételét szíveskedjenek megőrizni, majd a felhívásra változatlan formában
kiadni a mellékelt 5. és 6. képen látható kamerák felvételeit, amelyek a belépési pontot rögzítik.”
A Kérelmezett még aznap, 2018. november 7. napján eleget tett a Kérelmező kérelmének és
korlátozta az adatkezelést akként, hogy zárolta a Kérelmező által meghatározott felvételeket annak
érdekében, hogy a hatáskörrel és illetékességgel rendelkező hatóság részére átadja azokat. A
Kérelmezett erről azonban nem tájékoztatta a Kérelmezőt, csak a tényállás tisztázása során közölte
a Hatósággal a korlátozásról készült jegyzőkönyv megküldésével alátámasztva.
Ezt követően, szintén a Hatóságnak tett nyilatkozat és a megküldött adatmegsemmisítési
jegyzőkönyv alapján állapítható meg, hogy a Kérelmezett 2018. december 10. napján semmisítette
meg a 2018. november 7. napján zárolt felvételeket. Erről azonban a Kérelmezett szintén nem
tájékoztatta a Kérelmezőt.
A Kérelmező ezt követően többször fordult – a zárolással kapcsolatban tájékoztatáskérés iránti,
hozzáférési joga iránti, majd a felvételek másolatának kiadása iránti kérelemmel – e-mailben a
Kérelmezett felé, amely azonban csak 2019. április 23. napján tájékoztatta a Kérelmezőt arról, hogy,
mivel sem tőle, sem a nyomozóhatóságtól nem érkezett semmilyen megkeresés, ezért a
Kérelmezett 2018. december 10. napján törölte a 2018. november 7. napján zárolt felvételeket.
A Kérelmezett a felvételek törlésének indokaként az akkor hatályos Szvtv. 31. § (6) bekezdésére
hivatkozott, mely rendelkezés alapján a jogalkotó alapvetően annak lehetőségét biztosította az
érintett számára, hogy joga vagy jogos érdekének igazolásával a felvételek zárolását kérje. Ekkor
az adatkezelőnek a felvételt zárolnia kellett, majd amennyiben bíróság vagy valamely hatóság az

11

eljárása során a felvételt igényelte, akkor azt meg kellett küldeni. Amennyiben a bíróság vagy a
hatóság harminc napon belül a felvételeket nem kérte ki, akkor az adatkezelőnek a felvételt meg
kellett semmisítenie, ezért célszerű volt a bírósági, illetve a hatósági eljárás megindításakor
kifejezetten utalni erre a speciális körülményre, és felhívni az eljáró bíróság vagy hatóság figyelmét
arra, hogy a felvételt e határidőn belül kérje ki. Ha a bíróság vagy a hatóság nem kereste meg az
adatkezelőt a felvétel kiadása érdekében, akkor a felvételeket törölni kellett.
Az Szvtv. ezen rendelkezésére tekintettel tehát a Kérelmezett törölte a felvételeket a zárolást követő
harminc nap elteltével, mivel a rendőrségtől és a Kérelmezőtől sem érkezett megkeresés.
Ezen 2018. novemberi és decemberi időszakban azonban már alkalmazandó volt az általános
adatvédelmi rendelet – 2018. május 25. napjától. Ugyanakkor a 2019. évre maradt számos
(szektorális) adatvédelmi előírást tartalmazó jogszabály, mint például az Szvtv. általános
adatvédelmi rendelethez való „igazítása”, amelynek változásai csak 2019. április 26. napján léptek
hatályba. Ezen időszakig azonban az Szvtv. szabályait az általános adatvédelmi rendeletre
tekintettel kellett értelmezni. Ebből kifolyólag az Szvtv. 31. § (6) bekezdése bár előírta azt, hogy
amennyiben bíróság vagy a hatóság harminc napon belül a felvételeket nem kérte ki, akkor az
adatkezelő semmisítse meg a zárolt felvételeket, az általános adatvédelmi rendelet adatkezelés
korlátozásához való jog gyakorlására vonatkozó rendelkezései nem támasztanak ilyen feltételt,
ebből pedig az következik, hogy a jogi igények előterjesztéséhez, érvényesítéséhez vagy
védelméhez szükséges időtartamig, például az adott jogi eljárás végéig zároltan kell tárolni a
felvételeket, azokat nem lehet törölni.
Az általános adatvédelmi rendelet előírásai a magyar jogalanyokra 2018. május 25. napjától
közvetlenül alkalmazandók, kivéve azokat, amelyek teljes körű alkalmazásához, végrehajtásához
az egyes tagállamok nemzeti jogszabályaiban előírt további rendelkezések szükségesek. Emellett
az általános adatvédelmi rendelet bizonyos – korlátozott – körben lehetőséget ad a tagállamoknak
kiegészítő vagy ahhoz képest meghatározott irányban eltérő szabályok megalkotására, azonban az
érintetti jogok gyakorlása nem tartozott ebbe a körbe, a tagállamok, így Magyarország sem kapott
arra felhatalmazást, hogy az érintetti jogok gyakorlását korlátozza, ezért az Szvtv. 31. § (6)
bekezdését nem lehetett alkalmazni, ha az érintett kérte az adatkezelőtől a kamerafelvételek
törlésének, megsemmisítésének mellőzését.
Ebből következően a Hatóság megállapítja, hogy a Kérelmezett az általános adatvédelmi rendelet
szabályaival ellentétesen törölte a Kérelmező által kért, és a Kérelmezett által zárolt
kamerafelvételeket a Kérelmező zárolásra irányuló kérelmét követő harminc nap elteltét követően.
A Hatóság ebből adódóan megállapítja, hogy a Kérelmezett megsértette az általános adatvédelmi
rendelet 18. cikk (1) bekezdés c) pontját.
Tekintettel továbbá arra, hogy a Kérelmezett nem nyújtott határidőben megfelelő és átlátható
tájékoztatást a Kérelmező által benyújtott érintetti joga gyakorlására irányuló kérelme alapján
megtett intézkedésekről, azaz sem arról, hogy zárolta a Kérelmező által kért felvételeket, sem
előzetesen arról, hogy az adatkezelés korlátozását feloldja és a felvételeket törölni fogja – mellyel
nemhogy nem segítette elő az érintett általános adatvédelmi rendelet 15-22. cikk szerinti jogainak
gyakorlását, hanem kifejezetten akadályozta azt a felvételek törlésével –, a Hatóság megállapítja,
hogy a Kérelmezett megsértette az általános adatvédelmi rendelet 12. cikk (1)-(4) bekezdését, illetve
a 18. cikk (3) bekezdését.
III. 2. A Kérelmező hozzáférési joga
III. 2. 1. Az általános adatvédelmi rendelet 15. cikk (1) bekezdése szerinti hozzáférési jog alapján az
érintett jogosult arra, hogy az adatkezelőtől visszajelzést kapjon arra vonatkozóan, hogy személyes

12

adatainak kezelése folyamatban van-e, és ha ilyen adatkezelés folyamatban van, jogosult arra, hogy
a személyes adataihoz és az adatkezelésre vonatkozó információkhoz hozzáférést kapjon.
Az adatkezelésre vonatkozó információk megadásának módjával kapcsolatban az adatkezelői
kötelezettségeket – hasonlóan az adatkezelés korlátozásához való joghoz – az általános
adatvédelmi rendelet 12. cikke részletezi.
Az általános adatvédelmi rendelet 23. cikke határozza meg továbbá azon speciális eseteket, melyek
fennállása esetén korlátozhatóak az érintetti jogok, így a hozzáféréshez való jog.
Jelen ügyben a Kérelmező 2019. március 1. napján elektronikus levélben az általános adatvédelmi
rendelet 15. cikkére hivatkozva tájékoztatást kért a Kérelmezettől arra vonatkozóan, hogy rá nézve
milyen személyes adatokat kezel, illetve ezen személyes adatokat kinek és mikor továbbította a
Kérelmezett. A Kérelmező továbbá a korábban, 2018. november 8. napján kért, az általános
adatvédelmi rendelet 18. cikke szerinti korlátozás, azaz a felvételek zárolásával kapcsolatos
kérelmével kapcsolatban kért tájékoztatást és kérte a zárolás további fenntartását is, tekintettel arra
is, hogy a 2018. november 7-i, Kérelmezettel folyatott levelezését követően erről nem kapott
tájékoztatást.
A Kérelmezett azonban a Kérelmező ezen elektronikus levelére sem válaszolt, arra hivatkozva, hogy
e levele valahogyan elkeveredett, csupán a 2019. április 23. napján küldött elektronikus levelében
tájékoztatta őt arról, hogy mivel sem tőle, sem a nyomozóhatóságtól nem érkezett semmilyen
megkeresés, ezért a Kérelmezett törölte a 2018. november 7. napján zárolt felvételeket. A
Kérelmező hozzáférési joga gyakorlására irányuló kérelmére azonban a Kérelmezett semmit nem
válaszolt, nem tájékoztatta a Kérelmezőt az intézkedés elmaradásának okairól, valamint arról, hogy
panaszt nyújthat be a Hatóságnál, és élhet bírósági jogorvoslati jogával. Mindebből következően a
Hatóság megállapítja, hogy a Kérelmezett nem tett eleget a Kérelmező hozzáférési kérelmének,
megsértve ezzel az általános adatvédelmi rendelet 15. cikkét, illetve szintén megsértve az általános
adatvédelmi rendelet 12. cikk (4) bekezdését.
III. 2. 2. A hozzáférési jog magában foglalja a másolat kiadásához, kamerafelvételek esetében a
felvételek másolatának kiadásához való jogot is. Az általános adatvédelmi rendelet 15. cikk (3)
bekezdése szerint az első alkalommal igényelt másolatot az adatkezelőnek ingyenesen kell az
érintett rendelkezésére bocsátania, és csak a további esetekben számolhat fel a másolat kiadásáért
díjat.
Az általános adatvédelmi rendelet 15. cikk (4) bekezdéséből és a (63) preambulumbekezdéséből is
következően a hozzáférési jog azonban nem korlátlan, nem érintheti hátrányosan mások jogait és
szabadságait, ebből kifolyólag az érintett a felvételeknek kizárólag az őt ábrázoló részeihez férhet
hozzá, és azokról a többi résztvevőt az adatkezelőnek ki kell takarnia.
Ezen túlmenően a másolat kiadásához való jog teljesítése során az adatkezelőnek az intézkedések
megtétele, illetve az arról való tájékoztatás megadása során is be kell tartania az általános
adatvédelmi rendelet 12. cikke által előírt követelményeket.
A Kérelmező 2019. április 12. napján kelt elektronikus levelében kérte, hogy az általa kért és
Kérelmezett által zárolt felvételeket a Kérelmezett adja ki részére. A Kérelmezett ezen levélre a
2019. április 23. napján küldött levelével határidőben válaszolva azt a tájékoztatást nyújtotta, hogy
mivel sem a Kérelmezőtől, sem a nyomozóhatóságtól nem érkezett semmilyen megkeresés, ezért
a Kérelmezett törölte a 2018. november 7. napján zárolt felvételeket.
A Kérelmezett ezen válasza kapcsán a Hatóság visszautal a jelen határozat III. 2. 1. pontjában
kifejtettekre, melyek szerint a Kérelmezettnek az ezen, 2019. április 23. napján küldött válasza

13

sértette az általános adatvédelmi rendelet 12. cikk (4) bekezdését, mivel nem tájékoztatta a
Kérelmezőt az intézkedés elmaradásának okairól, valamint arról, hogy panaszt nyújthat be a
Hatóságnál, és élhet bírósági jogorvoslati jogával.
A Kérelmezett továbbá a 2018. november 7-i levelében sem adott megfelelő tájékoztatást a
Kérelmezőnek az érintetti jogainak gyakorlásáról, mivel azt válaszolta neki, hogy kamerafelvételt
csak hivatalos rendőrségi megkeresésre a hatóságoknak adhat ki. A 2018. novemberi és decemberi
időszakban hatályos Szvtv. alapján valóban csak a hatóságok részére lehetett megküldeni a
kamerafelvételeket, azonban 2018. május 25. napjától az általános adatvédelmi rendelet 15. cikk (3)
bekezdése alapján az adatkezelők már kötelesek az érintett számára is kiadni a kért felvételeket –
mások jogainak sérelme nélkül. A Kérelmezett adatkezelési tájékoztatója is azt tartalmazza, hogy
„az Érintett vagy Bíróság vagy más Hatóság megkeresésére a rögzített felvételt az Érintettnek,
bíróságnak vagy a hatóságnak haladéktalanul meg kell küldeni.”
Mindebből következően a Hatóság megállapítja, hogy a Kérelmezett a felvételek kiadásáról sem
nyújtott megfelelő és átlátható tájékoztatást, mivel 2018 novemberében sem csak a rendőrség vagy
hatóság részére lehetett a kamerafelvételeket kiadni, hanem az érintettnek is. A Kérelmezett által
nyújtott tájékoztatás tehát nem felelt meg az általános adatvédelmi rendeletben foglaltaknak, de nem
volt összhangban a saját adatkezelési tájékoztatójában írtakkal sem. Mindebből következően a
Hatóság megállapítja, hogy a Kérelmezett ebben a vonatkozásban is megsértette az általános
adatvédelmi rendelet 12. cikk (1)-(2) bekezdését.
III. 3. A korlátozással érintett felvételek kiadása
A Kérelmező 2019. április 12. napján kelt elektronikus levelében kérte, hogy az általa kért és
Kérelmezett által zárolt felvételeket a Kérelmezett adja ki részére. A Kérelmezett azonban – ahogy
a Kérelmező további érintetti joggyakorlásra irányuló kérelmeire sem – ezen levélre sem válaszolt,
csupán a 2019. április 23. napján küldött levelével, mely szerint, mivel sem a Kérelmezőtől, sem a
nyomozóhatóságtól nem érkezett semmilyen megkeresés, ezért a Kérelmezett törölte a 2018.
november 7. napján zárolt felvételeket.
A Hatóság mindezzel kapcsolatban megjegyzi, hogy az általános adatvédelmi rendelet szerint az
érintettet a másolat kiadásához való jog illeti meg – amint a III. 2. 2. pont ezt kifejti –, nem pedig az,
hogy az eredeti felvételeket kapja meg. Ebben a vonatkozásban a Kérelmező kérelme nem
egyértelmű, ugyanakkor tekintettel arra, hogy a Kérelmezett a Kérelmező ezen kérelmére
vonatkozóan sem válaszolt, és nem nyújtott semmilyen tájékoztatást a kérelem alapján megtett
intézkedésekről, a Hatóság megállapítja, hogy a Kérelmezett megsértette az általános adatvédelmi
rendelet 12. cikk (1)-(4) bekezdésében foglaltakat
III. 4. A rendőrség megkeresésére irányuló kérelem elutasítása
A Kérelmező kérelmében kérte a Hatóságot, hogy keresse meg Budapest VII. kerületi
Rendőrkapitányságát a Kérelmező feljelentéséről felvett jegyzőkönyvével kapcsolatban, amely
kifejezetten tartalmazta arra irányuló bizonyítási indítványát, hogy a rendőrség kérje be a
Kérelmezettől a Kérelmező által kért kamerafelvételeket, amely indítványának a rendőrség azonban
nem tett eleget.
Az Infotv. 38. § (2) bekezdése szerint a Hatóság feladata a személyes adatok védelméhez, valamint
a közérdekű és a közérdekből nyilvános adatok megismeréséhez való jog érvényesülésének
ellenőrzése és elősegítése, továbbá a személyes adatok Európai Unión belüli szabad áramlásának
elősegítése.

14

Az Infotv. 38. § (3) bekezdése sorolja fel továbbá azon feladatokat, amelyeket a Hatóság
hatáskörében eljárva elláthat. Ezek között azonban nem szerepel olyan feladat, amely alapján a
Hatóság más hatóságot, jelen esetben Budapest VII. kerületi Rendőrkapitányságát keresse meg
abból a célból, hogy a rendőrség saját bizonyítási eljárásába lépjen be közreműködőként, mintegy
utasítva, hogy a rendőrség milyen bizonyítási eszközök felhasználása alapján állapítsa meg a
tényállást.
A Hatóság az Ákr. 25. §-a alapján más szervet vagy személyt akkor kereshet meg a saját eljárása
keretében, ha az adott ügyben a Hatóság illetékességi területén kívül kell eljárási cselekményt
végezni, vagy az eljárás során szükséges adattal vagy irattal más rendelkezik.
Ez alapján tehát a Hatóság akkor élhet megkereséssel más szerv vagy hatóság felé, ha a saját
eljárása során szükséges a tényállás tisztázása érdekében a saját illetékességi területén kívül más
hatóság illetékességi területén eljárási cselekményt végeznie, vagy a szükséges adattal, irattal más
hatóság rendelkezik.
Tekintettel tehát arra, hogy a Hatóság hatáskörébe nem tartozik bele az, hogy a megkeresse a
nyomozóhatóságot amiatt, hogy az kérje be a Kérelmezettől a Kérelmező által meghatározott
kamerafelvételeket, a Kérelmező kérelmének ezen része nem felelt meg az általános adatvédelmi
rendelet 77. cikk (1) bekezdésében, valamint az Infotv. 60. § (2) bekezdésében foglalt
követelményeknek, így ebben a vonatkozásban a Hatóság adatvédelmi hatósági eljárása sem
kezdeményezhető, ezért az Ákr. 47. § (1) bekezdés a) pontja alapján a Hatóság az eljárást ezen
kérelem tekintetében megszüntette.
A Hatóság megjegyzi továbbá, hogy a Kérelmezett nyilatkozata és általa becsatolt megsemmisítési
jegyzőkönyv alapján a felvételek már törlésre kerültek, így a nyomozóhatóság ebből következően
nem is tudja bekérni a Kérelmező által kért felvételeket.
III. 5. Közterületet figyelő kamerák
A Kérelmező az érintetti jogaival kapcsolatos kifogásai mellett a Kérelmezett által üzemeltetett és a
Kérelmező álláspontja szerint közterületet jogszerűtlenül figyelő kamerákat és az azokról szóló
tájékoztatás hiányát kifogásolta.
A Hatóság a Kérelmező érintetti jogai gyakorlására irányuló kérelmei teljesítésének vizsgálata
mellett a Hatóság a Kérelmezett ezen kamerákkal kapcsolatos általános adatkezelési gyakorlatára
hivatalból kiterjesztette az adatvédelmi hatósági eljárást a közterület megfigyelése és a tájékoztatás
vonatkozásában.
A Kérelmezett nyilatkozatai és az általa beküldött okiratok alapján a Kérelmezett nem üzemeltet
közterületet figyelő kamerákat, hanem jogos érdeke alapján biztonsági szempontból – az irodaház,
illetve a Kérelmezett vagyoni javainak megóvása, valamint a megfigyelt területen tartózkodó
személyek testi épségének és vagyoni javainak megóvása érdekében – a bejáratokat és az előttük
lévő magánterületet figyelő kamerákat helyezett el, amelyek látóköréből kitakarásra kerültek a
közterületeket érintő részek, míg a nem kitakart díszköves részek a Kérelmezett székhelyéhez
tartozó magánterületek. Ezek alátámasztására a Kérelmezett mellékelte a bejáratokat figyelő
kamerák fotóját, illetve az általuk rögzített pillanatképeket, a jogos érdek igazolására az elvégzett
érdekmérlegelési tesztet, valamint az ingatlan helyszínrajzát és a tulajdoni lap másolatát.
A nyilatkozat szerint továbbá a Kérelmezett a kamerákról és a megfigyeléssel összefüggő
adatkezelésről a bejáratoknál elhelyezett piktogramok, illetve a recepción a látogatók számára
elérhető adatkezelési tájékoztató útján tájékoztatja az érintetteket. Az adatkezelési tájékoztatót a
Kérelmezett szintén megküldte a Hatóság részére, melynek áttekintése során a Hatóság

15

megállapította, hogy az tartalmazta az általános adatvédelmi rendelet 13. cikk (1)-(2) bekezdése
szerinti információkat.
Mindezzel kapcsolatban a Hatóság azonban hangsúlyozza, hogy tekintettel arra, hogy a beküldött
iratokon – az érdekmérlegelési tesztet és az adatfeldolgozói szerződéseket kivéve – nem szerepel
dátum, így nem igazolt, hogy mikortól hatályos a Kérelmezett által bemutatott kamerás megfigyelés
és az arról szóló tájékoztatás.
Az általános adatvédelmi rendelet 5. cikk (2) bekezdés szerinti, lényegében az adatkezelő objektív
felelősségét és fokozott gondossági követelményét megfogalmazó elszámoltathatóság alapelvi
követelményéből fakadóan a Kérelmezettnek mint adatkezelőnek a kötelezettsége annak igazolása,
hogy az adatkezelés jogszerűségének feltételei – az adatkezelés megkezdésétől – folyamatosan
fennállnak. Az adatkezelő csak akkor bízhat alappal abban, hogy minden tekintetben megfelel az
adatkezelés jogi követelményeinek, ha ezen igazolási kötelezettségének eleget is tud tenni, és a
Hatóság, eljáró bíróság, illetve az érintett számára is tételesen, kellő bizonyosságot nyújtó módon
be tudja mutatni e feltételek fennálltát.
A Hatóság a tényállás tisztázása során arra vonatkozóan nyilatkoztatta a Kérelmezettet, hogy milyen
módon tájékoztatta a Kérelmezőt és az érintetteket a kamerákról történő megfigyelésről és annak
részleteiről.
A Kérelmezett azonban a nyilatkozattételének időpontja szerinti állapotról adott tájékoztatást, arról
nem, hogy a Kérelmezőt milyen módon tájékoztatta a vizsgált időszakban, vagyis akkor, amikor a
Kérelmezett által üzemeltetett […] elnevezésű bárban a bár biztonsági őrei megtámadták és könnyű
testi sértést követtek el ellene.
Emiatt a dátum nélküli adatkezelési tájékoztatóval a Kérelmezett nem igazolta a tájékoztató
készítésének dátumát, ezáltal nem igazolta azt sem, hogy mikortól ad megfelelő tájékoztatást, így
nem bizonyított, hogy a vizsgált időszakban az adatkezelés, illetve a tájékoztatás megfelelt volna a
jogszerű adatkezelés követelményeinek. Ennek hiányában a jogszerűség igazolása legkorábban a
Hatóság NAIH/2019/3910/5. ügyiratszámú tényállás tisztázó végzése átvételének időpontjában,
2019. december 16. napján fogadható el.
A Hatóságnak megküldött érdekmérlegelési teszt keltezése 2018. május 21., míg az adatfeldolgozó
szerződések keltezése 2019. április 29. Ezekből ugyanakkor a Hatóság álláspontja szerint nem
következik az, hogy az adatkezelés egésze, illetve az arról nyújtott tájékoztatás megfelelt volna a
jogszerű adatkezelés követelményeinek a Kérelmező által kifogásolt adatkezelés időpontjában,
illetve a Hatóság adatvédelmi hatósági eljárásának megindulása előtt.
Mindezek alapján a Hatóság megállapítja, hogy mivel a Kérelmezett nem tudta bizonyítani, hogy a
Kérelmező által kifogásolt kamerás megfigyeléssel összefüggő adatkezelése a vizsgált időszakban
megfelelt volna az adatvédelmi követelményeknek, ebből következően nem tett eleget az
elszámoltathatóság alapelvi követelményének, megsértve ezzel az általános adatvédelmi rendelet
5. cikk (2) bekezdését.
III. 6. Szankcionálás
A Hatóság elutasította a Kérelmezőnek a bírság kiszabására vonatkozó kérelmét, mivel e
jogkövetkezmény alkalmazása a Kérelmező jogát vagy jogos érdekét közvetlenül nem érinti,
számára a Hatóság ilyen döntése jogot vagy kötelezettséget nem keletkeztet, ebből kifolyólag ezen
– a közérdek érvényesítésének körébe eső jogkövetkezmény alkalmazása tekintetében a
bírságkiszabás vonatkozásában a Kérelmező nem minősül ügyfélnek az Ákr. 10. § (1) bekezdése

16

alapján, illetve – mivel az Ákr. 35. § (1) bekezdésének nem felel meg, e vonatkozásban kérelem
benyújtásának nincs helye, a beadvány ezen része kérelemként nem értelmezhető.
A Hatóság mindazonáltal hivatalból megvizsgálta, hogy indokolt-e a Kérelmezettel szemben
adatvédelmi bírság kiszabása. E körben a Hatóság az általános adatvédelmi rendelet 83. cikk (2)
bekezdése és az Infotv. 75/A. §-a alapján mérlegelte az ügy összes körülményét és megállapította,
hogy a jelen eljárás során feltárt jogsértések esetében a figyelmeztetés se nem arányos, se nem
visszatartó erejű szankció, ezért bírság kiszabása szükséges.
A Hatóság a bírság összegének meghatározása során mindenekelőtt figyelembe vette, hogy a
Kérelmezett által elkövetett jogsértések az általános adatvédelmi rendelet 83. cikk (5) bekezdés b)
pontja szerint a magasabb összegű bírságkategóriába tartozó jogsértésnek minősülnek.
A Hatóság a bírság összegének meghatározása során súlyosbító körülményként vette figyelembe,
hogy
-

a Kérelmezett több alkalommal nem nyújtott átlátható tájékoztatást a Kérelmezőnek az
érintetti jogai gyakorlására irányuló kérelmei nyomán tett intézkedésekről. [általános
adatvédelmi rendelet 83. cikk (2) bekezdés a) és k) pont].

-

a Kérelmezettnek mint adatkezelőnek az adatkezelésért viselt objektív felelősségéhez igazodó
gondos adatkezelésből fakadó kötelezettségei mellőzésével az elszámoltathatóság elvét
sértve valósította meg a Kérelmező által kifogásolt elektronikus megfigyeléssel összefüggő
adatkezelését. [általános adatvédelmi rendelet 83. cikk (2) bekezdés a) pont]

A Hatóság enyhítő körülményként vette figyelembe, hogy
-

a Kérelmezett elmarasztalására az általános adatvédelmi rendelet megsértése miatt még
nem került sor [általános adatvédelmi rendelet 83. cikk (2) bekezdés e) pont];

-

a vizsgált időszakban az Szvtv. releváns szabályai még hatályosak voltak, azonban nem
voltak összhangban az általános adatvédelmi rendelettel, ahogyan azt a Hatóság a III. 1.
pontban kifejtette, és emiatt a korlátozáshoz való jog megsértése miatt a Hatóság nem szab
ki bírságot [általános adatvédelmi rendelet 83. cikk (2) bekezdés k) pont].

A Hatóság enyhítő körülményként vette figyelembe, hogy az Szvtv. releváns szabályai még
hatályosak voltak, azonban nem voltak összhangban az általános adatvédelmi rendelettel, és ez
félrevezette a Kérelmezettet a Kérelmező adatkezelés korlátozása iránti kérelmének teljesítése
során [általános adatvédelmi rendelet 83. cikk (2) bekezdés k) pont].
A Hatóság a bírságkiszabás megállapítása során nem tartotta relevánsnak az általános adatvédelmi
rendelet 83. cikk (2) bekezdés b) c), d), f), g) h), i), j) pontja szerinti körülményeket, mivel azok a
konkrét ügy kapcsán nem értelmezhetők.
A Kérelmezett 2018. évi nettó árbevétele több, mint 700 millió forint volt, így a kiszabott adatvédelmi
bírság a kiszabható bírság maximumához képest távoli.
IV. Egyéb kérdések:
A Hatóság hatáskörét az Infotv. 38. § (2) és (2a) bekezdése határozza meg, illetékessége az ország
egész területére kiterjed.
A Hatóság jelen döntése az Ákr. 80-81. §-án és az Infotv. 61. § (1) bekezdésén alapul. A döntés az
Ákr. 82. § (1) bekezdése alapján a közlésével véglegessé válik. Az Ákr. 112. §-a, és 116. § (1)

17

bekezdés és (3) bekezdés d) pontja, illetve a 114. § (1) bekezdése alapján a döntéssel szemben
közigazgatási per útján van helye jogorvoslatnak.
***
Az Ákr. 135. §-a szerint a kötelezett a törvényes kamatnak megfelelő mértékű késedelmi pótlékot
köteles fizetni, ha pénzfizetési kötelezettségének határidőben nem tesz eleget.
A Ptk. 6:48. § (1) bekezdése alapján pénztartozás esetén a kötelezett a késedelembe esés
időpontjától kezdődően a késedelemmel érintett naptári félév első napján érvényes jegybanki
alapkamattal megegyező mértékű késedelmi kamatot köteles fizetni.
A közigazgatási per szabályait a közigazgatási perrendtartásról szóló 2017. évi I. törvény (a
továbbiakban: Kp.) határozza meg. A Kp. 12. § (2) bekezdés a) pontja alapján a Hatóság döntésével
szembeni közigazgatási per törvényszéki hatáskörbe tartozik, a perre a Kp. 13. § (11) bekezdése
alapján a Fővárosi Törvényszék kizárólagosan illetékes. A Kp. 27. § (1) bekezdése szerint a
törvényszék hatáskörébe tartozó perben a jogi képviselet kötelező. A Kp. 39. § (6) bekezdése szerint
a keresetlevél benyújtásának a közigazgatási cselekmény hatályosulására halasztó hatálya nincs.
A Kp. 29. § (1) bekezdése és erre tekintettel a Pp. 604. § szerint alkalmazandó, az elektronikus
ügyintézés és a bizalmi szolgáltatások általános szabályairól szóló 2015. évi CCXXII. törvény 9. §
(1) bekezdés b) pontja szerint az ügyfél jogi képviselője elektronikus kapcsolattartásra kötelezett.
A keresetlevél benyújtásának idejét és helyét a Kp. 39. § (1) bekezdése határozza meg. A tárgyalás
tartása iránti kérelem lehetőségéről szóló tájékoztatás a Kp. 77. § (1)-(2) bekezdésén alapul. A
közigazgatási per illetékének mértékét az illetékekről szóló 1990. évi XCIII. törvény (továbbiakban:
Itv.) 45/A. § (1) bekezdése határozza meg. Az illeték előzetes megfizetése alól az Itv. 59. § (1)
bekezdése és 62. § (1) bekezdés h) pontja mentesíti az eljárást kezdeményező felet.
Ha az előírt kötelezettsége teljesítését a Kérelmezett megfelelő módon nem igazolja, a Hatóság úgy
tekinti, hogy a kötelezettséget határidőben nem teljesítette. Az Ákr. 132. §-a szerint, ha a Kérelmezett
a hatóság végleges döntésében foglalt kötelezésnek nem tett eleget, az végrehajtható. A Hatóság
határozata az Ákr. 82. § (1) bekezdése szerint a közléssel véglegessé válik. Az Ákr. 133. §-a
értelmében a végrehajtást – ha törvény vagy kormányrendelet másként nem rendelkezik – a döntést
hozó hatóság rendeli el. Az Ákr. 134. §-a értelmében a végrehajtást – ha törvény, kormányrendelet
vagy önkormányzati hatósági ügyben helyi önkormányzat rendelete másként nem rendelkezik – az
állami adóhatóság foganatosítja. Az Infotv. 61. § (7) bekezdése alapján a Hatóság határozatában
foglalt, meghatározott cselekmény elvégzésére, meghatározott magatartásra, tűrésre vagy
abbahagyásra irányuló kötelezés vonatkozásában a határozat végrehajtását a Hatóság
foganatosítja.
Budapest, 2020. március 19.
Dr. Péterfalvi Attila
elnök
c. egyetemi tanár


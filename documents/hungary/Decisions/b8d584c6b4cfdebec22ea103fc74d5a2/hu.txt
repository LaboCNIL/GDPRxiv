FÜgyszám: NAIH/2019/3633/10.

Tárgy:
Kérelemnek helyt adó határozat
eljárási bírságot visszavonó végzés

A Nemzeti Adatvédelmi és Információszabadság Hatóság (a továbbiakban: Hatóság) a […] (a
továbbiakban: Kérelmező), mint a […] […] vezető tisztségviselő kérelmére 2019. április 11. napján
[..] (a továbbiakban: Kérelmezett) szemben indult adatvédelmi hatósági eljárásban, melybe a
NAIH/2019/3633/4. iktatószámú, 2019. június 07-én kelt végzéssel a [..].-t (a továbbiakban:
Társaság) ügyfélként bevonta, az alábbi döntéseket hozza:
I.1. A Hatóság h a t á r o z a t á b a n a Kérelmező kérelmének helyt ad, és
I.1.1. megállapítja, hogy a Kérelmezett és a Társaság (a továbbiakban: Kötelezettek) a Kérelmezett
ingatlanára felszerelt és üzemeltetett kamerával jogellenes adatkezelést folytattak, illetve jelenleg is
folytatnak az indokolás III. pontjában kifejtettek szerint,
I.1.2. megtiltja a Kötelezetteknek a Kérelmező ingatlanára irányuló kamerával történő megfigyelés
folytatását és elrendeli annak megszüntetését, valamint a jogellenesen készített felvételek
megsemmisítését,
I.1.3. eltiltja a Kötelezetteket a további jogsértéstől.

I.2. A Hatóság h a t á r o z a t á b a n hivatalból
I.2.1. megállapítja, hogy a Kötelezettek adatkezelése megsértette a természetes személyeknek a
személyes adatok kezelése tekintetében történő védelméről és az ilyen adatok szabad áramlásáról,
valamint a 95/46/EK irányelv hatályon kívül helyezéséről szóló (EU) 2016/679 rendeletben (a
továbbiakban: általános adatvédelmi rendelet) meghatározott tisztességes és célhoz kötött
adatkezelés elvét, az adatkezelést megfelelő jogalap nélkül végezték, ezért a Hatóság
I.2.2. a Társaságot az általa végzett jogellenes adatkezelés miatt elmarasztalja és
800 000 Ft, azaz nyolcszázezer forint
adatvédelmi bírság
megfizetésére kötelezi;
I.2.3. a Kérelmezettet az általa végzett jogellenes adatkezelés miatt elmarasztalja és
figyelmeztetésben részesíti.
II. A Hatóság végzésében a Társaság 2019. szeptember 04. napján kelt igazolási kérelmében
foglaltaknak helyt ad és a NAIH/2019/3633/7. iktatószámú, eljárási bírságot kiszabó végzését

2

visszavonja.
***
Az I.1.2. pontban előírt intézkedés megtételét a Kötelezetteknek az intézkedés megtételétől
számított 15 napon belül kell írásban – az azt alátámasztó bizonyítékok előterjesztésével együtt –
igazolnia a Hatóság felé.
Az adatvédelmi bírságot jelen határozat véglegessé válásától számított 30 napon belül a Hatóság
központosított bevételek beszedése célelszámolási forintszámlája (10032000-01040425-00000000
Központosított beszedési számla IBAN: HU83 1003 2000 0104 0425 0000 0000) javára kell
megfizetni. Az összeg átutalásakor a NAIH/2019/3633 BÍRS. számra kell hivatkozni.
Ha a Társaság a bírságfizetési kötelezettségének határidőben nem tesz eleget, a fenti
számlaszámra késedelmi pótlékot köteles fizetni. A késedelmi pótlék mértéke a törvényes kamat,
amely a késedelemmel érintett naptári félév első napján érvényes jegybanki alapkamattal egyezik
meg.
Az I.1.2. pontban előírt kötelezettség, illetve az adatvédelmi bírság és a késedelmi pótlék meg nem
fizetése esetén a Hatóság elrendeli a határozat végrehajtását.
A fenti I. pont szerinti határozattal szemben közigazgatási úton jogorvoslatnak nincs helye, de az a
közléstől számított 30 napon belül a Fővárosi Törvényszékhez címzett keresettel közigazgatási
perben megtámadható. A keresetlevelet a Hatósághoz kell benyújtani, elektronikusan, amely azt az
ügy irataival együtt továbbítja a bíróságnak. A tárgyalás tartása iránti kérelmet a keresetben jelezni
kell. A teljes személyes illetékmentességben nem részesülők számára a bírósági felülvizsgálati
eljárás illetéke 30 000 Ft, a per tárgyi illetékfeljegyzési jog alá esik. A Fővárosi Törvényszék előtti
eljárásban a jogi képviselet kötelező.
A II. pont szerinti végzéssel szemben nincs helye önálló jogorvoslatnak, az csak az ügy érdemében
hozott határozat elleni jogorvoslati kérelemben támadható meg.
INDOKOLÁS
I. Az eljárás menete és a tényállás tisztázása
I. 1. A Kérelmező 2019. április 11-én kérelemmel fordult a Hatósághoz, mely szerint a […] […] szám
alatt található telephelyét, illetve saját és édesapja személyét a szomszédos ingatlan tulajdonosa, a
Kérelmezett megfigyelő kamerákkal figyeli. A bejelentésben foglaltakhoz a Kérelmező csatolta a
[….] Megyei Jogú Város Polgármesteri Hivatal Igazgatási Osztály (a továbbiakban: Igazgatási
Osztály) ügyintézője által 2019. március 07-én, […] ügyiratszámon felvett jegyzőkönyvét (a
továbbiakban: Jegyzőkönyv), valamint a Kérelmezett ingatlanán felszerelt kameráról készített
fényképfelvételt. A Kérelmező bejelentése szerint a Kérelmezett a felvételeket több hatóságnál és
szolgáltató társaságnál is felhasználta. Ennek igazolására ügyszámmal megjelölve kilenc
bejelentést sorolt fel, melyeket vele szemben a Kérelmezett tett.
A Kérelmező tájékoztatása szerint a felsorolt ügyekben – kivéve a Jegyzőkönyvet – keletkezett
dokumentumokat nem kapta meg. A Jegyzőkönyvben több fénykép (20180920, DSCN1101,
DSCN1107, DSCN1128, DSCN1312, DSCN0232, DSCN0233), valamint video fájl (2019-01-05-1252-57, 2019-01-05-12-56-44, 2019-01-10-04-42-18, 20190126_100205053, 2019-01-12 13-57-49,

3

20190126_130403,
20190126_133843,
20180424_160713,
20180507_084444,
a
20190210_130353) került felsorolásra, melyek tartalmáról a Kérelmezőt nyilatkoztatta az Igazgatási
Osztály ügyintézője. A felvett jegyzőkönyv szerint a 2019-01-12 13-57-49, a 20190126_130403, a
20190126_133843 elnevezésű video fájlok a Kérelmező, illetve Kérelmező édesapja tevékenységét
rögzítik, a DSCN0232 és a DSCN0233 elnevezésű fényképeken a Kérelmező, míg a
20180424_160713, 20180507_084444, a 20190210_130353 elnevezésű video fájlokon a
Kérelmező édesapja látható.
A Kérelmező kérte a Hatóságot, hogy kötelezze a Kérelmezettet a kamerák leszerelésére, valamint
tiltsa el a további jogsértés elkövetésétől.
I. 2. A Hatóság előtt 2019. április 12-én adatvédelmi hatósági eljárás indult, melyről a Hatóság
végzésében értesítette a Kérelmezettet és a tényállás tisztázása érdekében nyilatkozattételre hívta
fel.
A Kérelmezett 2019. május 08-án kelt nyilatkozata szerint a […] szám alatti ingatlanon a „filagóriánk
mennyezetén egy adatrögzító kamera” található, melyet az általuk megbízott magánnyomozó
helyezett el. A […] Kft. […] szám alatt található telephelyének egyik műhely bejáratát tartja ez a
készülék megfigyelés alatt”. Mellékletként a Kérelmezett csatolta a kamera használati útmutatóját
és a beállítás szögéről készült képet.
A Kérelmezett nyilatkozata szerint a kamerát a Társaság üzemelteti a köztük létrejött, 2018. február
28-án kelt meghatalmazás alapján – melynek másolatát csatolta -, aki illegális tevékenység
folytatása ügyében folytat nyomozást. „Más fixen rögzített eszköz nem lelhető fel az ingatlanunkon,
a többi kép és videó felvétel mobil eszköz használatával készül nyomozó által”.
A Kérelmezett nyilatkozata alapján „a kamera csak kép rögzítést végez, hangot nem rögzít. Az
adatokat a nyomozó egy SD kártyára rögzíti, ami a kamerának részét képezi. Véletlenszerűen lép
működésbe a felvevő készülék, melynek áramtáplálás ad lehetőséget. Felhatalmazást kaptunk arra,
amennyiben a nyomozó nem tartózkodik az ingatlanunkon és zajokat hallunk akkor az áramba
dugjuk be az általa elhelyezett kamera dug alját. Az eszköz SD kártyájához, kizárólag a nyomozónak
van hozzáférési jogosultsága, annak tartalmát is időközönként ő tölti át a számítógépére. A tárolás
csak annyi ideig tart, ameddig a bizonyításhoz nyert felvételek felhasználhatóságának ténye az
illetékes Hatóságokhoz megküldi, majd utána minden esetben törlésre kerül! (…) Egyes
napszakokban van a kamerás megfigyelés, amikor itthon tartózkodunk mi is. 24 órás szolgálatot
nem teljesít sem a kamera, sem a nyomozó. Nem is indokolt, mert az érintett személyek nem laknak
az érintett telephelyükön!”
„Kizárólag az élő kép hozzáférés csak a nyomozó hatásköre, mely alatt a fényképek készítését
értem, illetve telefonos videózást, a felhasználható bizonyítékok az illetékes Hatóságok részére
továbbításra kerülnek / kerültek. A kihelyezett kamera nem biztosít élőkép hozzáférést, mert a
helyszínen nincs csatlakoztatva a kamerához ilyen eszköz! Csak visszanézés formájában történik
meg a kamera rögzített képe, melyet a nyomozó dolgoz fel. A fénykép, illetve videó felvételek
készítése és felhasználása, hatóság, illetve bírósági eljárás részeként lesz / lett átadva, mint
bizonyítási eszközként. A dokumentált adatokat, a magánnyomozó a törvényben leírtaknak
megfelelően tárolja. A tárolt információk megismerésére nincs lehetőségem, csak abban az esetben,
ha az adatrögzítő működésével egy időben jelen vagyok az ingatlanomon és személyesen látom az
eseményeket."
„A kamera nem csatlakozik routerhez, internet elérhetőség nincsen. Csatlakozási lehetőség van a
készüléken, de nálunk csak áram felvétel biztosított”.

4

A Kérelmezett tájékoztatta a Hatóságot, hogy a Társaság által felszerelt kamera típusa Global CCTV
Outdoor Camera with SD card record.
A Kérelmezett nyilatkozatában foglaltak szerint „az érintetteket személyes megkeresés formájában
tájékoztatta a nyomozó, a […] szám alatti telephelyükön, mind a két félnek […] világosan tudtára lett
hozva, amennyiben nem fejezik be az illegális tevékenységüket ezen a telephelyen, akkor minden
eszközt felhasználva (fénykép, videó stb) bizonyítást fog nyerni az, hogy pontosan mi folyik az
érintett ingatlanon, engedély nélkül továbbra is a tiltó határozat ellenére”.
A Kérelmezett csatolta a közte és a Társaság között 2018. február 28-án létrejött meghatalmazás
másolatát, mely alapján a Kérelmezett magánnyomozás tevékenység keretein belül többek között
azzal bízta meg a Társaságot, hogy „derítse fel az elkövetett szabálytalanságokat, csalás és egyéb
bűncselekményre utaló információkat gyűjtse össze, azt kép, hangrögzítő és egyéb eszközzel
dokumentálja. A dokumentált információt (adatokat) az adatvédelmi törvényekben leírtak szerint
tárolja és azt szükség esetén a hatóság, bíróság részére adja ki. Fenti nyomozás során,
közintézményekben, önkormányzatoknál, hatóságoknál nevemben eljárjon a HATÁLYOS
JOGSZABÁLYI KERETEK KÖZÖTT.”
A Kérelmezett csatolt továbbá több fényképfelvételt, melyek közül a 2019. május 08. 18:43:38-as
időbélyegzővel ellátott kameraképen a Kérelmező ingatlana látható.
A Kérelmezett megküldte továbbá a „Kamera SD kártya felvevővel” elnevezésű dokumentumot,
mely szerint a felszerelt kamera cikkszáma, BD-403V-A. A kamera leírása alapján mozgás esetén
12 f/s, egyebekben 1f/s sebességű felvételeket készít. „A kamera hálózati csatlakoztatást követően
folyamatos felvételi üzemmódban van, a funkció a távirányítóval kikapcsolható”. A leírás szerint a
távirányító segítségével a felvételek a kamerán visszanézhetőek, az SD kártya eltávolításával pedig
a „videó anyag PC-n megtekinthető”.
I.3. A Hatóság ezt követően a NAIH/2019/3633/4. iktatószámú végzésében az eljárásba ügyfélként
bevonta a Társaságot – melyről értesítette a Kérelmezőt és a Kérelmezettet is - és nyilatkozattételre
hívta fel. A Társaság a végzést 2019. június 14-én átvette, azonban a megadott 15 napos határidőn
belül nem tett eleget a végzésben foglaltaknak, ezért a Hatóság a NAIH/2019/3633/7. iktatószámú
végzésében ismételten nyilatkozattételre hívta fel a Társaságot és 50.000 Ft. eljárási bírság
megfizetésére kötelezte.
I.4. A Társaság 2019. szeptember 09-én érkezett levelében kérte az eljárási bírság visszavonását,
mivel tájékoztatása szerint a kért nyilatkozatot és dokumentumokat 2019. június 24-én postára adta.
Ugyanakkor ezt igazolni nem tudta, mivel sima postai küldeményként és nem ajánlott formában
került megküldésre a Hatóság részére. A Társaság leveléhez csatolta a kért nyilatkozatot és
dokumentumokat.
A Társaság kérelméhez csatoltan megküldte a közte és a Kérelmezett között létrejött, 2017. április
15-én és a 2018. május 28-án kelt meghatalmazásokat.
A 2017. április 15-én kelt dokumentum szerint a Kérelmezett meghatalmazta a Társaságot azzal,
hogy „keresse fel […]-t (…..szám alatti lakos) a megjelölt ingatlanon és folytasson Mediációt a két
fél között, a Megbízás tárgya alapján. Annak sikertelensége esetén folytasson nyomozást a
„vállalkozó” vállalkozására (…). Derítse fel az elkövetett szabálytalanságokat, csalás és egyéb
bűncselekményre utaló információkat gyűjtse össze, azt kép, hangrögzítő és egyéb eszközzel
dokumentálja”.
A 2018. május 28-án kelt dokumentum szerint a Kérelmezett meghatalmazza a Társaságot azzal,
hogy a szomszédja, azaz a Kérelmező tulajdonát képező ingatlanon „folytatott engedély nélküli

5

tevékenységet, valamint az ott folyamatban lévő munkálatokat és az ezzel járó hangtevékenység
érdekében folytasson megfigyelést, azt technikával rögzítse. A dokumentált információt (adatokat)
az adatvédelmi törvényekben leírtak szerint tárolja és azt szükség esetén a hatóság, bíróság részére
adja ki.”
A Társaság csatolta továbbá az általa írt és a Kérelmezőnek, mint természetes személynek
lakcímére címzett felszólítását, melyben arról tájékoztatta többek között a Kérelmezőt, hogy
amennyiben a felszólításban foglaltaknak nem tesz eleget, „úgy a Megbízásom során készült
információk, adatok, fényképfelvételek birtokában jogi eljárásokat külön értesítés nélkül
megindítjuk”. A dokumentum kelte 2017. április 28.
A Társaság csatolta a 2019. június 24-i dátummal ellátott levelét is, melyben nyilatkozott a Hatóság
NAIH/2019/3633/4. számú végzésében feltett kérdésekről.
A Társaság válasza szerint a „[…] szám alatti ingatlanon egy darab kamera lett felszerelve, a
filagória tetőszerkezete alatt, amely a szomszédos ingatlan „szerelő” csarnokát figyelte meg. A
kamera általi megfigyelés jelenleg is tart […] úr tudomásával, mivel a kamerák felszerelése előtt arról
írásban tájékoztatva lett”.
„A kamera felvételeket nem tudom rendelkezésre bocsátani, mivel annak tartalma ki lett mentve
adathordozóra. Törvényi feltételek alapján lezárásra került és a Megbízó részére át lett adva. (…)
[A Megbízó] figyelme fel lett hívva, hogy annak tartalmát csak a hatóság (előadó) részére lehet
átadni”.
A Kérelmezett és a Társaság között megbízási szerződés jött létre, mely a Kérelmező és a
Kérelmezett közötti "rossz" szomszédi viszony megoldását célozta. „Sikertelen tevékenység esetén,
a cég folytasson nyomozást a törvénytelen cselekedetekre és azt hang és videó felvétel
rögzítésével, mint bizonyítási eszközt a hatóság részére tegye rendelkezésre”.
„A kamera felvételek random szerűen lett alkalmazva, mivel az csak akkor rögzített képet illetve
hangot, amikor a kezelője […] a felvételnél jelen volt. Az adatok tárolása memória kártyára került,
ami a kamera tartozéka. A kamera egy dobozban volt elhelyezve, amely zárral volt ellátva. Így azt,
idegen nem tudta kinyitni. Felvétel készült és 60 napig lett tárolva, majd törlésre vagy hatósági
felhasználásra került”.
„A kamerához, csak […]-nak van hozzáférése, azt más nem üzemeltette. A kamera belső
adatrögzítő, online rendszerrel nincs ellátva, így távolsági adathordozás nem volt. A felvételek, mint
bizonyítási eszközként lett elkészítve és annak tárolása a törvényben meghatározottak szerint lett
tárolva. Az adatfeldolgozón kívül, más személy (harmadik fél) az adatok megismerése nem volt
lehetősége”.
„A kamera nem online rendszerű, nem lett csatlakoztatva routerhez. Az adatmentés a belső
memória, illetve a kibővített memória kártyára történik”.
„A kamera a hazai kereskedelem forgalomban lévő „vadkamera” Hunting Camera 12 mega pixeles,
nem online típusú.
Az érintett fél (…), a Megbízói 2017. 04. 15.-i meghatalmazás alapján személyesen fel lett keresve,
a Meghatalmazás egy példánya át lett adva […] úr részére. Szóban és a Meghatalmazás tartalma
alapján, […] úr tájékoztatva lett a nyomozati cselekményekről. Ennek során a figyelme fel lett hívva
a kamerás megfigyelésről is.
2018. május 25-óta 23 alkalommal lett adatrögzítés a 7-es pontban említett vadkamerával. A
felvételek, random időközönként lett elkészítve vagy a Megbízó értesítése alapján, amikor a
Megbízó szerint gyanús cselekmények történtek az ingatlanon. A felvétel készítése után, a memória

6

kártya az adatrögzítőből kivételre került, azt a […] Kft. székhelyén tárolt zárható vaslemez
kazettában lett tárolva. A hatóság (Megbízó) kérésére az elkészült felvételek egy adathordozóra
(memória kártyára) lett kimentve. Az lezárt egységben lett elhelyezve, ami le lett pecsételve, datálva.
Az egység a Megbízó részére át lett adva, hogy a hatóság részére azt biztosítani tudja. Megbízó
figyelme fel lett hívva, hogy az egység felnyitása törvénybe (NAIH) ütközik és veszélyezteti a
bizonyítási eszköz valós tartalmának jog aspektusát, felhasználását.
Telefonos kép és hangfelvétel rögzítése nem történt, csak a fix kamerával lett adat rögzítve. Az
elkészült felvételekről másolat nem készült, mert az aggályos lenne a bizonyítás során, valamint
plusz adathordozó veszélyforrás. Az elkészült felvételek (adatok) a hatóság (Megbízó) részére át
lett adva, abból plusz példány nem készült. Az adathordozók (memória kártyák) törlésre kerültek 60
napon belül”.
„A cég (…) a munkáját a 2005. évi CXXXIII. törvény alapján lett elkészítve.”
A Társaság nyilatkozatához csatolta a „Digitális infravörös nyomkövető kamera Felhasználói
kézikönyv HC-300M” elnevezésű 16 oldalas dokumentum másolatát. A felhasználói kézikönyv
szerint „az MMS funkcióval rendelkező digitális vadász kamera éjjel és nappal is automatikusan
működik. Működésbe hozhatja ember vagy állat mozgása, ami a kamera látóterében történik, és
ilyenkor automatikusan fényképet (max. 12 Megapixel) vagy 1080 pixel széles videót vagy HD videót
készít (WVGA or QVGA). Nappal színes képeket vagy videót tud készíteni, viszont rossz
fényviszonyok között csak fekete fehér monokróm képek és videók készíthetők vele.
Támogatja a 2G/GSM/MMS/SMTP/SMS szabványokat” (1.1. Általános leírás)
A 2.1. pont alapján „Teszt módban a kamera automatikusan energiatakarékos üzemmódba kapcsol,
amennyiben 3 percig semmilyen utasítást nem kap. Ebből bármikor újra bekapcsol, ha mozgást
érzékel”. A 3.1.2. Videó beállítások menüpont szerint a „Hang” menüpontot ki és be állásba lehet
állítani.
A 3.1.5. SMTP Menü beállítások szerint „a kamera MMS-el tud a felhasználó mobiljára képeket
továbbítani”.
A 3.3. SMS parancs kód menüpont szerint a kamera „mms és smtp módban is tud működni”. „A
kamera képet készít és a SIM kártya segítségével elküldi a „Capture” üzenetet, miután a *500*
parancsot megkapta”.
A „*505* paranccsal képet készít és arra a mobil eszközre továbbítja, amiről az SMS-t küldték. A
kamera képet készít és a SIM kártya segítségével elküldi a „Start capturing” üzenetet miután az
*505* parancsot megkapta. A kamera elküldi a képet mms-es vagy smtp-n, függetlenül attól, hogy a
kamera MMS vagy SMTP módban van.”
Az I. melléklet szerint a kamera éjszakai üzemmódban 20 méterre lát el, reakció sebessége 1.1
másodperc, a képfelbontása 12/8/5 MP lehet, a videó felbontás 1080P/720P/VGA. A felvétel „Auto”,
sms irányításra képes.
A Társaság csatolta továbbá a 2019. február 07-én kelt 2019/00092. számú számla másolatát,
amely igazolja, hogy a hivatkozott H-300A típusú vadkamerát megvásárolta.
II. Alkalmazott jogszabályi rendelkezések
Az általános adatvédelmi rendelet 2. cikk (1) bekezdése alapján a jelen ügy szerinti adatkezelésre
az általános adatvédelmi rendeletet kell alkalmazni.
Az információs önrendelkezési jogról és az információszabadságról szóló 2011. évi CXII. törvény (a
továbbiakban: Infotv.) 2. § (2) bekezdése szerint az általános adatvédelmi rendeletet az ott megjelölt
rendelkezésekben foglalt kiegészítésekkel kell alkalmazni.

7

Az Infotv. 60. § (1) bekezdése alapján a személyes adatok védelméhez való jog érvényesülése
érdekében a Hatóság erre irányuló kérelemre adatvédelmi hatósági eljárást indít és hivatalból
adatvédelmi hatósági eljárást indíthat. Az adatvédelmi hatósági eljárásra az általános közigazgatási
rendtartásról szóló 2016. évi CL. törvény (a továbbiakban: Ákr.) szabályait kell alkalmazni az Infotv.ben meghatározott kiegészítésekkel és az általános adatvédelmi rendelet szerinti eltérésekkel.
Az általános adatvédelmi rendelet (148) preambulumbekezdése szerint „Az e rendelet által előírt
szabályok betartásának erősítése érdekében e rendelet bármely megsértése esetén a felügyeleti
hatóság által e rendelet alapján előírt megfelelő intézkedéseken felül vagy azok helyett szankciókat
– ideértve a közigazgatási bírságokat is – kell kiszabni. E rendelet kisebb megsértése esetén, illetve
ha a valószínűsíthetően kiszabásra kerülő bírság egy természetes személy számára aránytalan
terhet jelentene, a bírság helyett megrovás is alkalmazható. Kellő figyelmet kell azonban fordítani a
jogsértés természetére, súlyosságára, időtartamára, szándékos jellegére és arra, hogy tettek-e
intézkedéseket az elszenvedett kár mértékének csökkentésére, továbbá a felelősség mértékére, a
korábban e téren elkövetett jogsértésekre, arra, ahogyan a felügyeleti hatóság tudomást szerzett a
jogsértésről, valamint arra, hogy az adatkezelő vagy adatfeldolgozó betartja-e a vele szemben
elrendelt intézkedéseket és hogy alkalmaz-e valamely magatartási kódexet, valamint minden egyéb
súlyosbító vagy enyhítő körülményre. A szankciók – ideértve a közigazgatási bírságok – kiszabására
az uniós jog és a Charta általános elveivel összhangban megfelelő eljárási garanciákat – ideértve
hatékony jogvédelmet és a tisztességes eljáráshoz való jogot - kell alkalmazni.”
Az általános adatvédelmi rendelet 4. cikk 1. pontja szerint: „„személyes adat: azonosított vagy
azonosítható természetes személyre („érintett”) vonatkozó bármely információ; azonosítható az a
természetes személy, aki közvetlen vagy közvetett módon, különösen valamely azonosító, például
név, szám, helymeghatározó adat, online azonosító vagy a természetes személy testi, fiziológiai,
genetikai, szellemi, gazdasági, kulturális vagy szociális azonosságára vonatkozó egy vagy több
tényező alapján azonosítható”.
Az általános adatvédelmi rendelet 4. cikk 2. pontja szerint: „adatkezelés: a személyes adatokon vagy
adatállományokon automatizált vagy nem automatizált módon végzett bármely művelet vagy
műveletek összessége, így a gyűjtés, rögzítés, rendszerezés, tagolás, tárolás, átalakítás vagy
megváltoztatás, lekérdezés, betekintés, felhasználás, közlés, továbbítás, terjesztés vagy egyéb
módon történő hozzáférhetővé tétel útján, összehangolás vagy összekapcsolás, korlátozás, törlés,
illetve megsemmisítés”.
Az általános adatvédelmi rendelet 4. cikk 7. pontja szerint: „adatkezelő: az a természetes vagy jogi
személy, közhatalmi szerv, ügynökség vagy bármely egyéb szerv, amely a személyes adatok
kezelésének céljait és eszközeit önállóan vagy másokkal együtt meghatározza; ha az adatkezelés
céljait és eszközeit az uniós vagy a tagállami jog határozza meg, az adatkezelőt vagy az adatkezelő
kijelölésére vonatkozó különös szempontokat az uniós vagy a tagállami jog is meghatározhatja.”
Az általános adatvédelmi rendelet 4. cikk 11. pontja alapján: „az érintett hozzájárulása: az érintett
akaratának önkéntes, konkrét és megfelelő tájékoztatáson alapuló és egyértelmű kinyilvánítása,
amellyel az érintett nyilatkozat vagy a megerősítést félreérthetetlenül kifejező cselekedet útján jelzi,
hogy beleegyezését adja az őt érintő személyes adatok kezeléséhez”.
Az általános adatvédelmi rendelet 5. cikk (1) bekezdés a), b) és c) pontja alapján: „A személyes
adatok:
a) kezelését jogszerűen és tisztességesen, valamint az érintett számára átlátható módon kell
végezni („jogszerűség, tisztességes eljárás és átláthatóság”);
b) gyűjtése csak meghatározott, egyértelmű és jogszerű célból történjen, és azokat ne kezeljék
ezekkel a célokkal össze nem egyeztethető módon; a 89. cikk (1) bekezdésének megfelelően nem

8

minősül az eredeti céllal össze nem egyeztethetőnek a közérdekű archiválás céljából, tudományos
és történelmi kutatási célból vagy statisztikai célból történő további adatkezelés („célhoz kötöttség”)
c) az adatkezelés céljai szempontjából megfelelőek és relevánsak kell, hogy legyenek, és a
szükségesre kell korlátozódniuk („adattakarékosság”);”
Az általános adatvédelmi rendelet 5. cikk (2) bekezdése értelmében: „Az adatkezelő felelős az (1)
bekezdésnek való megfelelésért, továbbá képesnek kell lennie e megfelelés igazolására
(„elszámoltathatóság”).”
Az általános adatvédelmi rendelet 6. cikk (1) bekezdés a) pontja szerint: „A személyes adatok
kezelése kizárólag akkor és annyiban jogszerű, amennyiben legalább az alábbiak egyike teljesül:
a) az érintett hozzájárulását adta személyes adatainak egy vagy több konkrét célból történő
kezeléséhez,
b) az adatkezelés olyan szerződés teljesítéséhez szükséges, amelyben az érintett az egyik fél, vagy
az a szerződés megkötését megelőzően az érintett kérésére történő lépések megtételéhez
szükséges;
c) az adatkezelés az adatkezelőre vonatkozó jogi kötelezettség teljesítéséhez szükséges;
d) az adatkezelés az érintett vagy egy másik természetes személy létfontosságú érdekeinek
védelme miatt szükséges;
e) az adatkezelés közérdekű vagy az adatkezelőre ruházott közhatalmi jogosítvány gyakorlásának
keretében végzett feladat végrehajtásához szükséges;
f) az adatkezelés az adatkezelő vagy egy harmadik fél jogos érdekeinek érvényesítéséhez
szükséges, kivéve, ha ezen érdekekkel szemben elsőbbséget élveznek az érintett olyan érdekei
vagy alapvető jogai és szabadságai, amelyek személyes adatok védelmét teszik szükségessé,
különösen, ha az érintett gyermek.”
Az általános adatvédelmi rendelet 6. cikk (2) bekezdése alapján: „Az e rendeletben foglalt,
adatkezelésre vonatkozó szabályok alkalmazásának kiigazítása érdekében, a tagállamok az (1)
bekezdés c) és e) pontjának való megfelelés céljából fenntarthatnak vagy bevezethetnek konkrétabb
rendelkezéseket, amelyekben pontosabban meghatározzák az adatkezelésre vonatkozó konkrét
követelményeket, és amelyekben további intézkedéseket tesznek az adatkezelés jogszerűségének
és tisztességességének biztosítására, ideértve a IX. fejezetben meghatározott egyéb konkrét
adatkezelési helyzeteket is.”
Az általános adatvédelmi rendelet 7. cikk (1) bekezdése értelmében: „Ha az adatkezelés
hozzájáruláson alapul, az adatkezelőnek képesnek kell lennie annak igazolására, hogy az érintett
személyes adatainak kezeléséhez hozzájárult.”
Az általános adatvédelmi rendelet 26. cikk (1) bekezdése szerint: „Ha az adatkezelés céljait és
eszközeit két vagy több adatkezelő közösen határozza meg, azok közös adatkezelőknek
minősülnek. A közös adatkezelők átlátható módon, a közöttük létrejött megállapodásban határozzák
meg az e rendelet szerinti kötelezettségek teljesítéséért fennálló, különösen az érintett jogainak
gyakorlásával és a 13. és a 14. cikkben említett információk rendelkezésre bocsátásával
kapcsolatos feladataikkal összefüggő felelősségük megosztását, kivéve azt az esetet és annyiban,
ha és amennyiben az adatkezelőkre vonatkozó felelősség megoszlását a rájuk alkalmazandó uniós
vagy tagállami jog határozza meg. A megállapodásban az érintettek számára kapcsolattartót lehet
kijelölni.”
Az általános adatvédelmi rendelet 58. cikk (2) bekezdése szerint: „A felügyeleti hatóság korrekciós
hatáskörében eljárva:
a) figyelmezteti az adatkezelőt vagy az adatfeldolgozót, hogy egyes tervezett adatkezelési
tevékenységei valószínűsíthetően sértik e rendelet rendelkezéseit;
b) elmarasztalja az adatkezelőt vagy az adatfeldolgozót, ha adatkezelési tevékenysége megsértette
e rendelet rendelkezéseit;

9

c) utasítja az adatkezelőt vagy az adatfeldolgozót, hogy teljesítse az érintettnek az e rendelet szerinti
jogai gyakorlására vonatkozó kérelmét;
d) utasítja az adatkezelőt vagy az adatfeldolgozót, hogy adatkezelési műveleteit – adott esetben
meghatározott módon és meghatározott időn belül – hozza összhangba e rendelet rendelkezéseivel;
e) utasítja az adatkezelőt, hogy tájékoztassa az érintettet az adatvédelmi incidensről;
f) átmenetileg vagy véglegesen korlátozza az adatkezelést, ideértve az adatkezelés megtiltását is;
g) a 16., 17., illetve a 18. cikkben foglaltaknak megfelelően elrendeli a személyes adatok
helyesbítését, vagy törlését, illetve az adatkezelés korlátozását, valamint a 17. cikk (2)
bekezdésének és a 19. cikknek megfelelően elrendeli azon címzettek erről való értesítését, akikkel
vagy amelyekkel a személyes adatokat közölték;
h) visszavonja a tanúsítványt vagy utasítja a tanúsító szervezetet a 42. és a 43. cikknek megfelelően
kiadott tanúsítvány visszavonására, vagy utasítja a tanúsító szervezetet, hogy ne adja ki a
tanúsítványt, ha a tanúsítás feltételei nem vagy már nem teljesülnek;
i) a 83. cikknek megfelelően közigazgatási bírságot szab ki, az adott eset körülményeitől függően az
e bekezdésben említett intézkedéseken túlmenően vagy azok helyett; és
j) elrendeli a harmadik országbeli címzett vagy nemzetközi szervezet felé irányuló adatáramlás
felfüggesztését.”
Az általános adatvédelmi rendelet 83. cikk (2), (5) és (7) bekezdése alapján: „[…]
(2) A közigazgatási bírságokat az adott eset körülményeitől függően az 58. cikk (2) bekezdésének
a)–h) és j) pontjában említett intézkedések mellett vagy helyett kell kiszabni. Annak eldöntésekor,
hogy szükség van-e közigazgatási bírság kiszabására, illetve a közigazgatási bírság összegének
megállapításakor minden egyes esetben kellőképpen figyelembe kell venni a következőket:
a) a jogsértés jellege, súlyossága és időtartama, figyelembe véve a szóban forgó adatkezelés
jellegét, körét vagy célját, továbbá azon érintettek száma, akiket a jogsértés érint, valamint az általuk
elszenvedett kár mértéke;
b) a jogsértés szándékos vagy gondatlan jellege;
c) az adatkezelő vagy az adatfeldolgozó részéről az érintettek által elszenvedett kár enyhítése
érdekében tett bármely intézkedés;
d) az adatkezelő vagy az adatfeldolgozó felelősségének mértéke, figyelembe véve az általa a 25.
és 32. cikk alapján foganatosított technikai és szervezési intézkedéseket;
e) az adatkezelő vagy az adatfeldolgozó által korábban elkövetett releváns jogsértések;
f) a felügyeleti hatósággal a jogsértés orvoslása és a jogsértés esetlegesen negatív hatásainak
enyhítése érdekében folytatott együttműködés mértéke;
g) a jogsértés által érintett személyes adatok kategóriái;
h) az, ahogyan a felügyeleti hatóság tudomást szerzett a jogsértésről, különös tekintettel arra, hogy
az adatkezelő vagy az adatfeldolgozó jelentette-e be a jogsértést, és ha igen, milyen
részletességgel;
i) ha az érintett adatkezelővel vagy adatfeldolgozóval szemben korábban – ugyanabban a tárgyban
– elrendelték az 58. cikk (2) bekezdésében említett intézkedések valamelyikét, a szóban forgó
intézkedéseknek való megfelelés;
j) az, hogy az adatkezelő vagy az adatfeldolgozó tartotta-e magát a 40. cikk szerinti jóváhagyott
magatartási kódexekhez vagy a 42. cikk szerinti jóváhagyott tanúsítási mechanizmusokhoz;
valamint
k) az eset körülményei szempontjából releváns egyéb súlyosbító vagy enyhítő tényezők, például a
jogsértés közvetlen vagy közvetett következményeként szerzett pénzügyi haszon vagy elkerült
veszteség.
[…]
(5) Az alábbi rendelkezések megsértését – a (2) bekezdéssel összhangban – legfeljebb 20 000 000
EUR összegű közigazgatási bírsággal, illetve a vállalkozások esetében az előző pénzügyi év teljes
éves világpiaci forgalmának legfeljebb 4 %-át kitevő összeggel kell sújtani, azzal, hogy a kettő közül
a magasabb összeget kell kiszabni:
a) az adatkezelés elvei – ideértve a hozzájárulás feltételeit – az 5., 6., 7. és 9. cikknek megfelelően;

10

b) az érintettek jogai a 12–22. cikknek megfelelően;
c) személyes adatoknak harmadik országbeli címzett vagy nemzetközi szervezet részére történő
továbbítása a 44–49. cikknek megfelelően;
d) a IX. fejezet alapján elfogadott tagállami jog szerinti kötelezettségek;
e) a felügyeleti hatóság 58. cikk (2) bekezdése szerinti utasításának, illetve az adatkezelés átmeneti
vagy végleges korlátozására vagy az adatáramlás felfüggesztésére vonatkozó felszólításának be
nem tartása vagy az 58. cikk (1) bekezdését megsértve a hozzáférés biztosításának elmulasztása.
[…]
(7) A felügyeleti hatóságok 58. cikk (2) bekezdése szerinti korrekciós hatáskörének sérelme nélkül,
minden egyes tagállam megállapíthatja az arra vonatkozó szabályokat, hogy az adott tagállami
székhelyű közhatalmi vagy egyéb, közfeladatot ellátó szervvel szemben kiszabható-e közigazgatási
bírság, és ha igen, milyen mértékű.”
Az Infotv. 75/A. § szerint „a Hatóság az általános adatvédelmi rendelet 83. cikk (2)-(6) bekezdésében
foglalt hatásköreit az arányosság elvének figyelembevételével gyakorolja, különösen azzal, hogy a
személyes adatok kezelésére vonatkozó - jogszabályban vagy az Európai Unió kötelező jogi
aktusában meghatározott - előírások első alkalommal történő megsértése esetén a jogsértés
orvoslása iránt - az általános adatvédelmi rendelet 58. cikkével összhangban - elsősorban az
adatkezelő vagy adatfeldolgozó figyelmeztetésével intézkedik.”
Az Infotv. 61. § (1) bekezdés bg) pontja alapján: „Az adatvédelmi hatósági eljárásban hozott
határozatában a Hatóság bírságot szabhat ki”.
Az Alaptörvény VI. cikk (3) bekezdése szerint „mindenkinek joga van személyes adatai védelméhez
(…)”
A személy- és vagyonvédelmi, valamint a magánnyomozói tevékenység szabályairól szóló 2005.
évi CXXXIII. törvény (a továbbiakban: Szvtv.) 1. § (1) bekezdés c) pontja szerint: „E törvény hatálya
az egyéni vállalkozóként, illetve az egyéni cég vagy gazdasági társaság (a továbbiakban együtt:
vállalkozás) keretében, valamint a személyesen végzett magánnyomozói tevékenységre terjed ki.”
Az Szvtv. 1. § (4) bekezdése alapján „e törvény alkalmazásában tervező-szerelő tevékenységnek
minősül az elektronikai vagy mechanikai vagyonvédelmi rendszerek tervezése, telepítése,
szerelése, üzemeltetése, felügyelete, karbantartása, javítása, ideértve a rögzítés nélküli,
megfigyelési céllal üzemeltetett vagy – törvény felhatalmazása alapján – a hang- vagy képrögzítést
is lehetővé tevő elektronikus megfigyelőrendszer (a továbbiakban: térfelügyeleti rendszer) (…)
működésének körében végzett tevékenységet is”.
Az Szvtv. 16. § (1) bekezdése szerint „az e törvény hatálya alá tartozó tevékenységet végző személy
hatósági jogkörrel nem rendelkezik (…).”
Az Szvtv. 34. § (1) bekezdés c) pontja alapján „A magánnyomozó a szerződés teljesítése érdekében
kép- és hangfelvételt a kötelezettséget meghatározó szerződés keretei között, a személyes adatok
védelmére és a személyiségi jogokra vonatkozó szabályok megtartásával készíthet, illetve
használhat fel”.
A Rendőrségről szóló 1994. évi XXXIV. törvény (a továbbiakban: Rtv.) 1. § (2) bekezdés 1a. pontja
szerint „a rendőrség az Alaptörvényben, az e törvényben és törvény felhatalmazása alapján más
jogszabályban meghatározott bűnmegelőzési, bűnüldözési, államigazgatási és rendészeti
feladatkörében általános nyomozó hatósági jogkört gyakorol, a büntetőeljárásról szóló törvényben
meghatározottak szerint végzi a bűncselekmények felderítését, valamint a bűncselekményből
származó vagyon visszaszerzését”.

11

Az Ákr. 9. §-a szerint „e törvény alkalmazásában hatóság az a szerv, szervezet vagy személy,
amelyet (akit) törvény, kormányrendelet vagy önkormányzati hatósági ügyben önkormányzati
rendelet hatósági hatáskör gyakorlására jogosít fel vagy jogszabály hatósági hatáskör gyakorlására
jelöl ki. A hatóságtól a hatáskörébe tartozó ügy nem vonható el.”
Az Ákr. 53. (1) bekezdése alapján „aki az eljárás során valamely határnapot, határidőt önhibáján
kívül elmulasztott, igazolási kérelmet terjeszthet elő. Az igazolási kérelemről az a hatóság dönt,
amelynek eljárása során a mulasztás történt. (…) A határidő elmulasztása esetén az igazolási
kérelemmel egyidejűleg pótolni kell az elmulasztott cselekményt is, ha ennek feltételei fennállnak.”
III. Döntés
III.1. Az adatkezelő személye
Az általános adatvédelmi rendelet fogalom-meghatározásai alapján egy ember arca, képmása,
hangja személyes adatnak, a képfelvétel készítése, valamint az adatokon elvégzett bármely művelet
pedig adatkezelésnek minősül.
Az általános adatvédelmi rendelet 4. cikk 7. pontja szerint adatkezelő az a természetes személy, aki
a személyes adatok kezelésének céljait és eszközeit önállóan vagy másokkal együtt meghatározza.
Az adatkezelői minőség megállapításához nem feltétlenül szükséges az, hogy az adatkezelő a
személyes adatokat megismerje, azokhoz hozzáférjen, hanem elegendő az is, ha érdemi döntést
hoz az adatkezelést illetően.
A nyilatkozata szerint a Kérelmezett ugyan nem ismerte meg az elkészült felvételek, fényképek
tartalmát, ugyanakkor az adatkezelés célját ő határozta meg és annak eszközeinek
meghatározásában is részt vett, hiszen „minden eszközt felhasználva (fénykép, videó stb)” módon
kívánt bizonyítékot gyűjteni a Kérelmező által végzett „illegális tevékenységről”. Ezen túlmenően a
Kérelmezett nyújtotta be a megkeresett hatóságok részére a Társaságtól kapott, feldolgozott videóés képfelvételeket.
Ezért a Kérelmezett az általános adatvédelmi rendelet értelmében adatkezelőnek minősül, aki az
adatkezelés célját önállóan, míg az adatkezelés eszközeit – az alábbiak szerint – a Társasággal
közösen határozta meg.
A Társaság a Kérelmezett meghatalmazásából végezte tevékenységét. Ugyan a Kérelmezett
nyilatkozata szerint az adatgyűjtésre nem csak rögzített kamera, hanem mobileszköz
felhasználásával is sor került, de ez a rendelkezésre álló dokumentumok, nyilatkozatok alapján nem
bizonyított.
A Társaság több meghatalmazásban vállalta azt, hogy bizonyítékokat gyűjt a Kérelmezővel
szemben és ennek során fénykép- és videófelvételeket készít. Az alkalmazott eszközt – melynek
típusa eltér a Kérelmezett által adott nyilatkozatban meghatározottól - a Társaság vásárolta meg,
szerelte fel és működtette. A Kérelmezett és a Társaság nyilatkozata a felszerelt kamera típusának
és működtetési módjának tekintetében eltér. Az I. pontban foglaltak szerint megállapítható, hogy a
kamera típusáról, annak működtetéséről a Társaság döntött, melyet a Kérelmezett és a Társaság
között megkötött megállapodások is tartalmaztak. E meghatalmazások - 2017. április, 2018. február,
2018. május 28. - szerint az elkövetett szabálytalanságok, csalás és egyéb bűncselekményre utaló
információk rögzítése, összegyűjtése, dokumentálása, annak módjának eldöntése, illetve ezek
alapján eljárások kezdeményezése a Társaságra volt bízva. A kamerában található memóriakártya
kezelését is a Társaság végezte, a Kérelmezett nyilatkozata alapján „az eszköz SD kártyájához

12

kizárólag a nyomozónak van hozzáférési jogosultsága, annak tartalmát is időközönként ő tölti át a
számítógépére”, az elkészült felvételeket „visszanézés” formájában „dolgozza fel” a Társaság. A
Társaság nyilatkozata szerint „a felvétel készítése után, a memória kártya az adatrögzítőből kivételre
került, azt a […] Kft. székhelyén tárolt zárható vaslemez kazettában lett tárolva. A hatóság (Megbízó)
kérésére az elkészült felvételek egy adathordozóra (memória kártyára) lett kimentve.”
Az általános adatvédelmi rendelet 4. cikkének 7. pontja szerint adatkezelő az a természetes vagy
jogi személy, amely a személyes adatok kezelésének céljait és eszközeit önállóan vagy másokkal
együtt meghatározza. Az adatkezelés az általános adatvédelmi rendelet 4. cikk 2. pontja szerint a
személyes adatokon vagy adatállományokon automatizált vagy nem automatizált módon végzett
bármely művelet vagy műveletek összessége, így a gyűjtés, rögzítés, rendszerezés, tárolás,
átalakítás, betekintés, felhasználás, továbbítás, törlés is.
A fentiek értelmében az adatkezelés célját ugyan a Kérelmezett határozta meg, ugyanakkor az
adatkezelés eszközeit a Társaság választotta ki. A Társaság a Kérelmezett megkeresésére
elvállalta a Kérelmező ingatlanának megfigyelését, bizonyítékok gyűjtését, ennek keretein belül a
rögzítést végző kamerát a Társaság szerelte fel, üzemeltette, illetve a rögzített személyes adatokon
a Társaság önállóan végzett műveleteket – a felvételek megtekintése, azok közül a Kérelmező által
végzett tevékenységet tartalmazók adathordozóra történő másolása -, amelyek adatkezelésnek
minősülnek. A Társaság vállalta a kamerázás szakmailag megfelelő kivitelezését a „jogszabályok”
keretei között, mindezt olyan cégként, amely „megbízható, jogszerű és szakszerű tevékenységet”
végez. A Társaság önállóan döntött arról, hogy az elkészített felvételekkel milyen tevékenységeket
végez, a Kérelmezett nem szabta meg a folyamatokat és az adatkezelés feltételeit sem, erre
vonatkozóan nem adott utasításokat. Ezért a Társaság a kifogásolt adatkezelés tekintetében
adatkezelőnek minősül.
Gyakori eset, hogy valamely adatkezelő másokkal együtt hozza meg az adatkezelést érintő érdemi
döntéseket, ebben az esetben az adatkezelők ún. közös adatkezelők lesznek. Ekkor az
adatkezelőknek megállapodást kell kötniük egymással, amelyben meg kell határozni, hogy milyen
módon teljesítik az általános adatvédelmi rendelet szerinti kötelezettségeket. A Kötelezettek között
létrejött, a Társaság fejléces papírján elkészített „meghatalmazások” erre utalóan csak azt a
követelményt tartalmazták, hogy a dokumentált információt (adatokat) a Társaságnak „az
adatvédelmi törvényekben leírtak” szerint kell tárolnia.
A fentiek értelmében a Kérelmezett határozta meg az adatkezelés célját – a szomszéd ingatlanon
zajló tevékenység megfigyelését - és részt vett az eszköz meghatározásában is, amikor a
Kérelmező megfigyelésére „minden eszközt felhasználva (fénykép, videó stb)” utasította a
Társaságot.
A Társaság ugyanakkor az adatkezelés eszközét és módját választotta ki - ahogyan ezt a
Hatóságnak is megküldött nyilatkozata és az ahhoz csatolt „Digitális infravörös nyomkövető kamera
Felhasználói kézikönyv HC-300M” dokumentum másolata is tanúsítja -, amikor eldöntötte a
használni kívánt kamera típusát és a bizonyítékok rögzítésének módját. Ezen túlmenően a Társaság
tárolta a memóriakártyákat, dolgozta fel az elkészített felvételeket, válogatta ki azokat, amelyeket a
későbbiekben felhasználtak, másolta azokat adathordozóra és adta át lepecsételt „egységben” a
Kérelmezettnek, hogy juttassa el a megfelelő hatóságok, szervek részére, ezt követően az elkészült
és fel nem használt felvételeket 60 nap után törölte.
A Hatóság ezért megállapította, hogy a Kérelmezett és a Társaság közös adatkezelőnek minősül.
Amennyiben több adatkezelő vesz részt az adatkezelésben, nem jelenti azt, hogy a felelősségük
egyetemleges vagy egyenlő arányú lenne. Természetes személy adatkezelő esetén a Hatóságnak
mérlegelnie kell az általános adatvédelmi rendelet (148) preambulumbekezdésében foglaltakat,

13

valamint a 83. cikk (2) bekezdése alapján vizsgálnia kell többek között az adatkezelő felelősségének
mértékét, valamint az eset körülményei szempontjából releváns egyéb súlyosbító vagy enyhítő
tényezőket. Mivel a Kérelmezett és a Társaság az adatkezelés eltérő szakaszaiban és különböző
mértékben vehetnek részt, a felelősségük mértékét a jelen ügyre jellemző valamennyi releváns
körülmény figyelembevételével kell értékelni.
III. 2. A felvételek készítésének jogalapja, a jogszerű adatkezelés elve
III.2.1. A Kérelmezett tevékenysége
A Kérelmező bejelentésében, valamint a Kötelezettek által megküldött nyilatkozatokban,
dokumentumokban foglaltak alapján megállapítható, hogy a Kérelmezett célja a Társaság
közreműködésével a Kérelmező ingatlanán folyó, általa illegálisnak tekintett tevékenység
megfigyelése, dokumentálása volt kép- és hangrögzítő eszközökkel (mely tevékenység jelenleg is
zajlik), annak érdekében, hogy a begyűjtött kép- és hanganyagot a Kérelmezett a Kérelmezővel
szemben felhasználja hatóságok és más szervek előtt.
Erre a Kérelmezett első alkalommal a 2017. április 15-én kelt meghatalmazásban kérte fel a
Társaságot, a következők szerint: „folytasson nyomozást a „vállalkozó” vállalkozására (…),
információkat gyűjtse össze, azt kép, hangrögzítő és egyéb eszközzel dokumentálja”.
Ezt a szándékát a Kérelmezett a 2018. február 28-án és a 2018. május 28-án kelt újabb
meghatalmazásokban megerősítette, valamint a Hatóságnak küldött levelében a Kérelmezett arról
nyilatkozott, hogy „a többi kép és videó felvétel mobil eszköz használatával készül nyomozó által”.
A Kérelmezett arról tájékoztatta a Hatóságot, hogy a megfigyelésre, nyomozásra „illegális
tevékenység tovább folytatása ügyében” kerül sor. A Kérelmezett nyilatkozatának 8. pontja szerint
„az érintettek” tájékoztatva lettek arról, hogy magánnyomozó folytat nyomozást velük szemben és
ha „nem fejezik be az illegális tevékenységüket ezen a telephelyen, akkor minden eszközt
felhasználva (fénykép, videó stb) bizonyítást fog nyerni az, hogy pontosan mi folyik az érintett
ingatlanon”.
A nyilatkozatok, illetve a Hatóság rendelkezésére álló dokumentumok, fényképek alapján a
Kérelmezett a Kérelmező tevékenységét, annak általa illegálisnak tartott voltát saját eszközeivel, a
Társaság közreműködésével, egyfajta hatósági jogkört kvázi magáénak tekintve igyekezett
alátámasztani.
A Hatóság végzéseiben a Kötelezetteket nyilatkoztatta arról, hogy milyen jogalappal készítenek
felvételeket a Kérelmezőről, azonban egyikük sem tudott olyan jogalapot megjelölni, amely
megfelelne az általános adatvédelmi rendelet 6. cikk (1) bekezdésében foglaltaknak.
A Kérelmezett a Társaság útján tájékoztatta és felhívta a Kérelmező figyelmét arra, hogy
amennyiben a telephelyen folytatott tevékenységet nem fejezi be, akkor „minden eszközt
felhasználva” fog bizonyítékot gyűjteni, de ez nem jelenti azt, hogy a Kérelmező hozzájárult volna
személyes adatai kezeléséhez és a Társaság által megjelölt Szvtv. sem teszi lehetővé
magánnyomozók számára a személyes adatok védelméről szóló jogszabályokkal ellentétes
adatkezelést. Az adatkezelésre nem jelent megfelelő jogalapot az sem, hogy a Kérelmezett
különböző hatóságok előtti eljárásokban használta fel az elkészített kép- és hangfelvételeket,
melyeknek listáját a Kérelmező is mellékelte.
Az általános adatvédelmi rendelet 5. cikk (1) bekezdés b) pontja szerint a személyes adatok gyűjtése
csak jogszerű célból történhet, azok nem kezelhetőek ezzel a céllal össze nem egyeztethető módon.

14

A Kérelmezett a Kérelmezővel szemben több hatóság és más szerv előtt is eljárást kezdeményezett,
melyekhez ugyan bizonyítékul kívánta felhasználni az elkészült felvételeket, azonban a megfigyelést
folyamatosan és szisztematikusan végezte, amikor a Társaság nyilatkozata szerint – melyet
egyébként semmivel nem támasztott alá – több, mint húsz alkalommal készített felvételeket 2018.
május 25. és 2019. júniusa között -, azaz nem vette figyelembe a szükségesség és arányosság
követelményét a cél elérése érdekében. A Kérelmezett olyan jogkört vont magához, amellyel
jogszabályi (törvényi) felhatalmazás és garanciák alapján hatóságok vannak felruházva. Az egyes
eljárások kezdeményezését követően is azzal a céllal tovább folytatta a megfigyelési tevékenységet
a Társaság közreműködésével, hogy ő gyűjtsön bizonyítékokat a „hatóságok megbízásából”, amivel
túlterjeszkedett a részére, mint állampolgár részére biztosított jogszerű lehetőségeken.
A Kérelmezett hivatkozása szerint tehát a felvételek készítésére azért volt szükség, hogy be tudja
bizonyítani a szomszédos ingatlanon a Kérelmező által folytatott illegális tevékenységet. A Hatóság
álláspontja szerint adott esetben indokolt lehet valamilyen eljárás kezdeményezéséhez vagy
feljelentés megtételéhez a bejelentő állításainak igazolására fénykép vagy videofelvételek készítése
a jogellenesnek tartott állapotról, magatartásról.
Az ilyen felvételek készítése sok esetben alkalmas lehet arra, hogy akár mások, akár a cselekményt
kifejtő személy magánszféráját sértsék.
A felvételek készítése során adatkezelés történik, melynek meg kell felelnie az általános
adatvédelmi rendelet szabályainak.
Ennek megfelelően az általános adatvédelmi rendelet 6. cikk (1) bekezdésében szabályozott
jogalapok egyikének fenn kell állnia, hogy az adatkezelés jogszerű legyen.
Az általános adatvédelmi rendelet 6. cikk (1) bekezdése szerint az adatkezeléshez megfelelő
jogalap lehet az érintett hozzájárulása is, amely a korábbiakban kifejtettek szerint jelen esetben nem
állapítható meg, hiszen attól, hogy a Kötelezettek tájékoztatták a Kérelmezőt arról, hogy felvételeket
készítenek róla, ez nem tette jogszerűvé a megfigyelést, illetve nem jelentette a Kérelmező
hozzájárulását sem.
A jogos érdek, mint jogalap esetében a felek érdekeinek felmérése mellett vizsgálni kell, hogy az
adatkezelés szükséges-e, alkalmas-e, arányos-e, van-e olyan egyéb mód, amely nem jár
adatkezeléssel, illetve kisebb beavatkozással jár az érintett magánszférájába, ami az
adattakarékosság alapelvi követelményeiből is következik. A jogos érdek meghatározása során több
konjunktív feltételnek kell teljesülnie: valósnak, fennállónak, megalapozottnak, egyértelműnek és
törvényesnek kell lennie.
Az adatkezelők nem igazolták, hogy ezzel összefüggésben érdekmérlegelési tesztet végeztek volna,
illetve az eljárás során beszerzett nyilatkozatok, dokumentumok sem támasztották alá, hogy miért
volt szükség több mint két évig tartó megfigyelésre, a szomszéd ingatlan tulajdonosainak
magánszféráját azt meghaladóan sértő kamerás megfigyelés folytatására, hogy az érintett jogsértő
tevékenység miatti bejelentésüket, feljelentésüket megtették. Ugyan a Kérelmezett korábban a
Hatósághoz fordult amiatt, hogy a Kérelmező is kamerás megfigyelést folytat az ingatlanon, azonban
a Hatóság a NAIH/2019/3582. számon folyó vizsgálati eljárásban a Kérelmezett bejelentését
kivizsgálva megállapította, hogy a vizsgálati eljárásban becsatolt dokumentumok, nyilatkozatok
alapján a Kérelmező a jogszabályoknak megfelelően állította be a kamerát és így adatkezelése
háztartási adatkezelésnek minősül. Ez a tény nem lehet oka annak, hogy a Kérelmezett
„megtorlásként” szükségtelen mértékben kamerás megfigyelést alkalmazzon a Kérelmezővel
szemben.
Tekintettel arra, hogy sem előzetesen, sem az eljárás során nem került megfelelő jogalap igazolásra,
továbbá a megfigyelés terjedelme miatt a Hatóság álláspontja szerint az adatkezelés meghaladta a
szükséges és arányos mértéket, ezért a Hatóság megállapította, hogy a Kérelmezett megsértette

15

az általános adatvédelmi rendelet 6. cikk (1) bekezdését és az általános adatvédelmi rendelet 5.
cikk (1) bekezdésében foglalt jogszerű adatkezelés elvét.
III.2.2. A Társaság tevékenysége
A Kötelezettek a vizsgált kamera üzemeltetésével a szomszédos ingatlanon tartózkodó
személyeket, közöttük a Kérelmezőt folyamatos kontroll, illetve totális megfigyelés alatt tarthatták a
fentiek alapján megfelelő jogalap nélkül. Ugyan a Kötelezettek között létrejött, jelen vizsgálat tárgyát
képező, 2018. május 25-ét követő időszakban hatályban lévő meghatalmazások leszögezték, hogy
a megfigyelésre „az adatvédelmi törvényekben leírtak szerint”, illetve a „hatályos jogszabályi keretek
között” kerülhetett sor, ugyanakkor e tevékenység végzésére semmiféle jogszabály, még a
hivatkozott Szvtv. sem ad felhatalmazást sem a Kérelmezett, sem a Társaság számára.
Az Szvtv. 16. §-a kimondja, hogy a magánnyomozó tevékenysége végzése során nem rendelkezik
hatósági jogkörrel és a 34. §-a szerint a magánnyomozó kép- és hangfelvételt csak a személyes
adatok védelmére és a személyiségi jogokra vonatkozó szabályok megtartásával készíthet, illetve
használhat fel.
A magánnyomozó (a Társaság) által végzett tevékenység nem feleltethető meg a „nyomozás” Be.ben meghatározott fogalmi elemeinek, illetve a magányomozó nem rendelkezik sem az Rtv.-ben,
sem a Be.-ben felsorolt nyomozati jogkörrel. Nyomozást nyomozóhatóság végezhet, míg a
magánnyomozó által végzett tevékenység nem hatóság által végzett tevékenység, annak során
jogszerűen nem használhatóak azok az eszközök, amelyek a nyomozóhatóság rendelkezésére
állnak jogszabályban szabályozott keretek között. Az Ákr. a közigazgatási hatóságok feladatává
teszi a hatáskörükbe tartozó ügyben való eljárást, illetve a tényállás tisztázásához szükséges
bizonyítékok gyűjtését is, amely szintén nem teszi lehetővé, hogy az egyes eljárásokra hatáskörrel
és illetékességgel rendelkező hatóságok feladatát olyan személy vegye át, aki nem rendelkezik
felhatalmazással az eljárásra.
Jelen esetben a Kérelmezőről és édesapjáról, mint természetes személyekről, magántulajdonban
lévő területre irányuló kamerával készített felvételeket a Kérelmezett megbízásából a Társaság. A
Kötelezettek között létrejött megbízási szerződések, megállapodások alapján a Kérelmezett
bizonyítékok gyűjtésével bízta meg a Társaságot, amely ezt követően meghatározta a megfigyelés
módját - mikor legyen bekapcsolva a kamera -, annak eszközét - milyen típusú kamerát
használjanak a megfigyeléshez -, valamint az elkészült felvételeket tartalmazó memóriakártyát is a
Társaság kezelte, az azon található felvételeket megtekintette, megvágta, átmásolta adathordozóra,
a másolatokat átadta a Kérelmezett részére, hogy felhasználja hatóságok és más szervek előtti
eljárások megindítására, majd az eredeti felvételeket 60 nap elteltével törölte. Mindez nem
feleltethető meg a személyes adatok védelmére vonatkozó előírásoknak, a Hatóság megállapította,
hogy a Társaság által végzett adatkezelésére megfelelő jogalap nélkül került sor.
Tekintettel arra, hogy a hivatkozott jogszabályok – elsődlegesen az általános adatvédelmi rendelet
– nem teszi lehetővé, hogy magánszemély saját maga, vagy más közreműködésével
szisztematikusan, több éven keresztül kép- és hangrögzítő eszközt használva megfigyeljen más
magánterületének minősülő területet, ott tartózkodó, tevékenykedő magánszemélyeket, valamint azt
sem, hogy magánnyomozó más magánterületére irányulóan készítsen természetes személyről
felvételeket azok hozzájárulása nélkül, ezért a megfigyelés a fent kifejtettek miatt ellentétes a
jogszerű adatkezelés elvével.
Tekintettel tehát arra, hogy sem előzetesen, sem az eljárás során nem került megfelelő jogalap
igazolásra, továbbá a megfigyelés terjedelme miatt a Hatóság álláspontja szerint az adatkezelés
meghaladta a szükséges és arányos mértéket, ezért a Hatóság megállapította, hogy a Társaság

16

megsértette az Szvtv. 34. § (1) bekezdés c) pontjában foglalt, személyes adatok védelmére
vonatkozó előírásokat, az általános adatvédelmi rendelet 6. cikk (1) bekezdését és az általános
adatvédelmi rendelet 5. cikk (1) bekezdésében foglalt jogszerű adatkezelés elvét.
III.3. A Kötelezettek által kezelt adatok köre, adattakarékosság elve
A Kérelmezett 2017-től kezdődően adott meghatalmazást a Társaságnak arra, hogy figyelje meg a
Kérelmező tevékenységét és gyűjtsön adatokat, készítsen kép- és videófelvételeket. A Kérelmező
által benyújtottak szerint ezek felhasználására legalább kilenc esetben sor is került, melyek
alátámasztására ügyszámok is csatolásra kerültek. Ezek közé tartozik a 2019. március 07-én felvett
Jegyzőkönyv is, melynek során több videó- és fényképfelvételt ismertettek a Kérelmezővel, melyek
egy részén a Kérelmező és édesapja tevékenysége volt látható. A Kérelmezett nyilatkozata szerint
is a felszerelt kamera a Kérelmező telephelyének egyik műhely bejáratát tartja megfigyelés alatt.
Ezen túlmenően a Társaság 2019. szeptember 09-én a Hatósághoz érkezett nyilatkozata szerint „a
kamera általi megfigyelés jelenleg is tart […] úr tudomásával”.
A Társaság tájékoztatása szerint 2018. május 25. óta 23 alkalommal került sor adatrögzítésre a
vadkamerával. Ezen túlmenően a megküldött Felhasználói kézikönyv alapján a kamera
alapműködése éppen azon alapul, hogy emberi beavatkozás nélkül automatikusan bekapcsol, ha a
látóterében mozgást érzékel, a felvétel módja „Auto”, azaz bekapcsolt állapotban hagyva emberi
beavatkozás nélkül rögzíteni képes a látóterében zajló eseményeket. A nappali fényviszonyok
között készített videófelvételek minősége egészen HD-ig terjedhet, ráadásul a kamera
hangfelvételek készítésére is alkalmas (ez kikapcsolható funkciója).
A fentiek alapján megállapítható, hogy a Kérelmezett utasítására a Társaság által felszerelt kamera
olyan kép- és videofelvételeket rögzített, melyek kezelésére a korábbiakban kifejtettek alapján a
Kérelmezettnek a Kérelmezővel szembeni panaszai miatti eljárások indításával összefüggésben
nem volt igazolt jogalapja, illetve ezen bizonyítékok begyűjtésére a Társaság nem volt feljogosítva.
Ezen túlmenően a Kötelezettek annak reményében készítettek felvételeket, hogy azokon a
Kérelmező olyan tevékenységét rögzítik, amelyek alapján a későbbiekben eljárást indíthatnak vele
szemben, azaz a felvétel készítés célja egy jövőbeli bizonytalan esemény volt. A folyamatos
megfigyelés jelen esetben tehát nem volt szükséges és nem volt arányos, figyelembe véve a III.2.
és III.3. pontban kifejtetteket is arra vonatkozóan, hogy egy hatósági eljárás megindításához nem
szükséges olyan mértékű adatkezelés, mint amelyet a Kötelezettek végeztek évek óta.
Ennek megfelelően a Kötelezettek készletezőnek minősülő adatkezelésük során megsértették az
általános adatvédelmi rendelet 5. cikk (1) bekezdésének b) és c) pontjában foglalt célhoz kötöttség
és adattakarékosság elvét is, amikor nyomozati jogkör és jogszabályi felhatalmazás hiányában, sőt
a Társaság az Szvtv. személyes adatok védelmére vonatkozó előírásai ellenére a Kérelmező
személyes adatainak kezelését végezte, valamint a Kötelezettek által kezelt adatok köre nem is
korlátozódott a szükségesre, hiszen az egyes eljárások megindítását követően folytatták a
cselekményt, valamint esetleges további eljárások megindításához gyűjtötték a felvételeket.
III. 5. A Társaság igazolási kérelmének elbírálása
A Társaság 2019. szeptember 09-én beérkezett levelében arról tájékoztatta a Hatóságot, hogy a
Hatóság felhívásának 2019. június 24-én eleget tett, azonban a levelet a postán nem ajánlott és/vagy
tértivevényes formában adta fel, ezért a megtörténtét bizonyítani nem tudja. Ugyanakkor a Hatóság
részére megküldte a kért dokumentumot, nyilatkozatot, illetve csatolta a 2019. június 24-i dátummal
ellátott nyilatkozatot is. Ezért a Hatóság az Ákr. 54. §-a alapján úgy döntött, hogy az igazolási
kérelemben foglaltaknak helyt ad és az eljárási bírságot kiszabó végzését visszavonja.

17

III. 6. Alkalmazott szankció és indokolása:
III.6.1. Bírság
A Hatóság hivatalból megvizsgálta, hogy indokolt-e a Társasággal szemben adatvédelmi bírság
kiszabása. E körben a Hatóság az általános adatvédelmi rendelet 83. cikk (2) bekezdése, az Infotv.
61. § (4) bekezdés b) pontja és az Infotv. 75/A. §-a alapján mérlegelte az ügy összes körülményét,
és megállapította, hogy a jelen eljárás során feltárt jogsértés esetében a figyelmeztetés se nem
arányos, se nem visszatartó erejű szankció, ezért bírság kiszabása szükséges. E körben
mindenekelőtt a Társaság által végzett tevékenységre vonatkozó alapvető, az adatvédelemre
vonatkozó jogszabályi előírások megsértése és az adatkezelés tisztességtelen volta miatt tartotta
szükségesnek a bírságszankció alkalmazását annak ellenére, hogy a Társasággal szemben
korábban még nem került adatvédelmi jogsértés megállapításra.
A Hatóság a bírság összegének meghatározása során figyelembe vette, hogy a Társaság által
elkövetett jogsértések az általános adatvédelmi rendelet 83. cikk (5) bekezdés a) pontja szerint a
magasabb összegű bírságkategóriába tartozó jogsértésnek minősülnek.
A Hatóság a bírság kiszabása során az alábbi tényezőket tekintette a bírság kiszabására is kiható
módon relevánsnak és azokat az alábbiak szerint vette figyelembe.
A Hatóság súlyosító tényezőként vette figyelembe, hogy
-

-

-

a Társaság által végzett megfigyelés súlyosan sérti a személyes adatok védelmére
vonatkozó jogszabályi előírásokat, melyekkel a Társaságnak tisztában kell lennie, ennek
ellenére az Szvtv. és az általános adatvédelmi rendelet szabályait is megszegve járt el és a
személyes adatok védelmére vonatkozó előírások ezt a tevékenységet az általános
adatvédelmi rendelet alkalmazását megelőzően sem tették lehetővé, amely megalapozza a
jogsértés szándékos jellegét is;
az adatkezelés több alapvető adatvédelmi követelményt is sért;
az adatkezelés 2018. május 25-től folyamatosan tart és annak körülményeit az általános
adatvédelmi rendelet alkalmazandóvá válása ellenére sem vizsgálták felül annak
körülményeit és jelenleg is folyamatban van;
a Társaság azt a látszatot keltette, hogy szakmailag valamennyi előírást betartva jár el;
az elkészült felvételeket a Társaság kezelte, azokat a Társaság tekintette meg, tárolta és
másolta át olyan formában, hogy azok a Kérelmező által megindítani kívánt (hatósági)
eljárások kezdeményezésére alkalmasak legyenek.

A Hatóság enyhítő körülményként vette figyelembe, hogy
-

-

a megfigyelt ingatlanon a Kérelmező és családtagja nem életvitelszerűen tartózkodik, az a
[..] Kft. telephelyeként működik, ezért a megfigyelés nem járt olyan mértékben a Kérelmező
és családtagja magánszférájának sérelmével, mintha egy állandó tartózkodási helyül
szolgáló lakóingatlant figyelt volna meg a Társaság;
továbbá – noha az adatvédelmi bírság helyett figyelmeztetés alkalmazására nem látott alapot
–, azt a tényt, hogy a Társaság elmarasztalására sem az Infotv., sem az általános
adatvédelmi rendelet megsértése miatt még nem került sor.
Ezzel kapcsolatban szükséges ugyanakkor megjegyezni, hogy mivel a jogszerű magatartás
folytatása minden jogalkalmazóval szembeni alapvető elvárás, önmagában az a tény, hogy
jogszerűtlenség elkövetését valakivel szemben még nem állapította meg a Hatóság, nem ad
alapot enyhítő körülménykénti értékelésre.

18

A Társaság 2018. évi konszolidált beszámolója szerinti saját bevételeinek összege 40 millió forint
volt, így a kiszabott adatvédelmi bírság nem lépi túl a kiszabható bírság maximumát.
Az általános adatvédelmi rendelet 83. cikk (2) bekezdésében szereplő, de a tervezetben kifejezetten
nem nevesített szempontokat a Hatóság áttekintette, de ezeket nem tartotta relevánsnak az ügyben.
III.6.2. Figyelmeztetés
A Hatóság hivatalból megvizsgálta, hogy indokolt-e a Kérelmezettel szemben adatvédelmi bírság
kiszabása. E körben a Hatóság az általános adatvédelmi rendelet (148) preambulumbekezdése, a
83. cikk (2) bekezdése, az Infotv. 61. § (4) bekezdés b) pontja és az Infotv. 75/A. §-a alapján
mérlegelte az ügy összes körülményét. A Hatóság megállapította, hogy a Kérelmezett adatkezelése
az általános adatvédelmi rendelet 5. cikk (1) bekezdésében és a 6. cikk (1) bekezdésében
foglaltakba ütközik. A Kötelezettek közös adatkezelőnek minősülnek, azonban a Kérelmezett
felelőssége az adatkezelés vonatkozásában kisebb, mivel nem ő határozta meg az adatkezelés –
azaz a felvételek készítésének – technikai részleteit, szakmaiságát.
Ezért a Hatóság megállapította, hogy a Kérelmezett vonatkozásában a jelen eljárás során feltárt
jogsértés esetében a figyelmeztetés arányos és visszatartó erejű szankció, ezért a bírság kiszabása
helyett figyelmeztetést alkalmazott.
IV. Egyéb kérdések:
A Hatóság hatáskörét az Infotv. 38. § (2) és (2a) bekezdése határozza meg, illetékessége az ország
egész területére kiterjed.
Az Ákr. 50. § (5) bekezdése szerint „az ügyintézési határidőbe nem számít be – ha függő hatályú
döntés meghozatalának nincs helye – az ügyfél mulasztásának vagy késedelmének időtartama”.
A határozat az Ákr. 80-81. §-án és az Infotv. 61. § (1) bekezdésén alapul. A határozat az Ákr. 82. §
(1) bekezdése alapján a közlésével véglegessé válik. Az Ákr. 112. §-a, és 116. § (1) bekezdése,
illetve a 114. § (1) bekezdése alapján a határozattal szemben közigazgatási per útján van helye
jogorvoslatnak.
***
Az Ákr. 135. § (1) bekezdés a) pontja szerint a kötelezett a törvényes kamatnak megfelelő mértékű
késedelmi pótlékot köteles fizetni, ha pénzfizetési kötelezettségének határidőben nem tesz eleget.
A Ptk. 6:48. § (1) bekezdése alapján pénztartozás esetén a kötelezett a késedelembe esés
időpontjától kezdődően a késedelemmel érintett naptári félév első napján érvényes jegybanki
alapkamattal megegyező mértékű késedelmi kamatot köteles fizetni.
A közigazgatási per szabályait a közigazgatási perrendtartásról szóló 2017. évi I. törvény (a
továbbiakban: Kp.) határozza meg. A Kp. 12. § (2) bekezdés a) pontja alapján a Hatóság döntésével
szembeni közigazgatási per törvényszéki hatáskörbe tartozik, a perre a Kp. 13. § (11) bekezdése
alapján a Fővárosi Törvényszék kizárólagosan illetékes. A polgári perrendtartásról szóló 2016. évi
CXXX. törvénynek (a továbbiakban: Pp.) – a Kp. 26. § (1) bekezdése alapján alkalmazandó – 72. §a alapján a törvényszék hatáskörébe tartozó perben a jogi képviselet kötelező. A Kp. 39. § (6)

19

bekezdése szerint – ha törvény eltérően nem rendelkezik – a keresetlevél benyújtásának a
közigazgatási cselekmény hatályosulására halasztó hatálya nincs.
A Kp. 29. § (1) bekezdése és erre tekintettel a Pp. 604. § szerint alkalmazandó, az elektronikus
ügyintézés és a bizalmi szolgáltatások általános szabályairól szóló 2015. évi CCXXII. törvény (a
továbbiakban: E-ügyintézési tv.) 9. § (1) bekezdés b) pontja szerint az ügyfél jogi képviselője
elektronikus kapcsolattartásra kötelezett.
A keresetlevél benyújtásának idejét és helyét a Kp. 39. § (1) bekezdése határozza meg. A tárgyalás
tartása iránti kérelem lehetőségéről szóló tájékoztatás a Kp. 77. § (1)-(2) bekezdésén alapul. A
közigazgatási per illetékének mértékét az illetékekről szóló 1990. évi XCIII. törvény (továbbiakban:
Itv.) 45/A. § (1) bekezdése határozza meg. Az illeték előzetes megfizetése alól az Itv. 59. § (1)
bekezdése és 62. § (1) bekezdés h) pontja mentesíti az eljárást kezdeményező felet.
Ha az előírt kötelezettsége teljesítését a Kötelezett megfelelő módon nem igazolja, a Hatóság úgy
tekinti, hogy a kötelezettséget határidőben nem teljesítette. Az Ákr. 132. §-a szerint, ha a Kötelezett
a hatóság végleges döntésében foglalt kötelezésnek nem tett eleget, az végrehajtható. A Hatóság
határozata az Ákr. 82. § (1) bekezdése szerint a közléssel véglegessé válik. Az Ákr. 133. §-a
értelmében a végrehajtást – ha törvény vagy kormányrendelet másként nem rendelkezik – a döntést
hozó hatóság rendeli el. Az Ákr. 134. §-a értelmében a végrehajtást – ha törvény, kormányrendelet
vagy önkormányzati hatósági ügyben helyi önkormányzat rendelete másként nem rendelkezik – az
állami adóhatóság foganatosítja. Az Infotv. 61. § (7) bekezdése alapján a Hatóság határozatában
foglalt, meghatározott cselekmény elvégzésére, meghatározott magatartásra, tűrésre vagy
abbahagyásra irányuló kötelezés vonatkozásában a határozat végrehajtását a Hatóság
foganatosítja.
Budapest, 2019. október 22.

Dr. Péterfalvi Attila
elnök
c. egyetemi tanár


Ügyszám:

NAIH/2019/2485/20

Tárgy:

döntés
hivatalból
induló
adatvédelmi
hatósági
eljárásban

HATÁROZAT
A Nemzeti Adatvédelmi és Információszabadság Hatóság (a továbbiakban: Hatóság) a Magyar
Honvédség Egészségügyi Központot (székhely: 1134 Budapest, Róbert Károly körút 44.) (a
továbbiakban: Ügyfél) érintő adatvédelmi incidenssel kapcsolatban a természetes személyeknek a
személyes adatok kezelése tekintetében történő védelméről és az ilyen adatok szabad
áramlásáról, valamint a 95/46/EK irányelv hatályon kívül helyezéséről szóló (EU) 2016/679
rendelet (a továbbiakban: általános adatvédelmi rendelet) 32-34. cikkében foglalt kötelezettségei
teljesítésének elmaradása tárgyában hivatalból megindított adatvédelmi hatósági eljárásban
1.

megállapítja, hogy
a. az Ügyfél a panaszos kórházi igénylőlapjának nyilvánosságra kerülésével
bekövetkezett adatvédelmi incidenssel összefüggésben nem tett eleget az általános
adatvédelmi rendelet 33. cikk (1) bekezdése szerinti, indokolatlan késedelem
nélküli, a tudomásszerzéstől számított 72 órán belüli incidensbejelentési
kötelezettségének, továbbá nem tett eleget ezen cikk (5) bekezdése szerinti
nyilvántartásba vételi kötelezettségének.
b. az Ügyfél azzal, hogy fő tevékenységként nagyszámú egészségügyi adat
kezelőjeként, továbbá honvédelmi célú adatkezelést is végző, adatvédelmi
tisztviselő kijelölésére is kötelezett szervként nem rendelkezett az adatvédelmi
incidens bekövetkezésekor belső incidenskezelési szabályzattal, megsértette az
általános adatvédelmi rendelet 32. cikk (1) bekezdése, továbbá 24. cikk (1) és (2)
bekezdéseiben, valamint az Infotv. 25/A. § (1) és (3) bekezdéseiben foglaltakat, így
nem alkalmazott az adatkezelés biztonsága körében megfelelő szervezési
intézkedéseket.

2.

a fenti jogsértés miatt az Ügyfelet a jelen határozat véglegessé válásától számított 30
napon belül
2.500.000,- Ft, azaz kétmillió-ötszázezer forint
adatvédelmi bírság megfizetésére kötelezi;

3.

elrendeli a végleges határozatnak az adatkezelő azonosító adatainak közzétételével történő
nyilvánosságra hozatalát.

A bírságot a Hatóság központosított bevételek beszedési célelszámolási forintszámlája
(10032000-01040425-00000000 Központosított beszedési számla IBAN: HU83 1003 2000 0104
0425 0000 0000) javára kell átutalással megfizetni. Az összeg átutalásakor a NAIH/2019/2485
BÍRS. számra kell hivatkozni.

Amennyiben a kötelezett a bírságfizetési kötelezettségének határidőben nem tesz eleget,
késedelmi pótlékot köteles fizetni. A késedelmi pótlék mértéke a törvényes kamat, amely a
késedelemmel érintett naptári félév első napján érvényes jegybanki alapkamattal egyezik meg. A
késedelmi pótlékot a Hatóság központosított bevételek beszedési célelszámolási forintszámlája
(10032000-01040425-00000000 Központosított beszedési számla) javára kell megfizetni.
A 2. pont szerinti bírság és a késedelmi pótlék meg nem fizetése esetén a Hatóság elrendeli a
határozat, a bírság és a késedelmi pótlék végrehajtását.
Jelen határozattal szemben közigazgatási úton jogorvoslatnak nincs helye, de az a közléstől számított
30 napon belül a Fővárosi Törvényszékhez címzett keresettel közigazgatási perben megtámadható. A
keresetlevelet a Hatósághoz kell benyújtani, elektronikusan, amely azt az ügy irataival együtt
továbbítja a bíróságnak. A tárgyalás tartása iránti kérelmet a keresetben jelezni kell. A teljes
személyes illetékmentességben nem részesülők számára a bírósági felülvizsgálati eljárás illetéke
30 000 Ft, a per tárgyi illetékfeljegyzési jog alá esik. A Fővárosi Törvényszék előtti eljárásban a jogi
képviselet kötelező.
INDOKOLÁS
I.

Előzmények, a tényállás tisztázása
a. A panaszos által előadottak

A Hatósághoz Demeter Márta országgyűlési képviselőtől panaszbeadvány érkezett, amelyben a
beadványozó leírta, hogy az origo.hu internetes portálon 2019. február 12-én, majd 13-án
megjelent két cikk1, amelyekben nyilvánosságra hozták, hogy a képviselő korábban ún. VIP
belépőt igényelt a Magyar Honvédség Egészségügyi Központba. A portál nyilvánosságra hozta a
képviselő által beadott igénylőlap szkennelt változatát is, amelyen azonban a nevén kívül a további
személyes adatok kitakarásra kerültek. A panaszbeadvány szerint az igénylőlapot a képviselő
korábban sehol sem hozta nyilvánosságra, azt kizárólag az Ügyfélnek küldte meg elektronikusan,
szkennelt formában. A képviselő nyilatkozata és általa csatolt e-mailek szerint az igénylőlapot
2017. július 24-én […] küldte meg […] e-mail címéről a […] címre. Később a képviselő 2017.
augusztus 10-én […] visszaigazolást kapott az mh.ek.ijr@hm.gov.hu e-mail címről, amelyben
további tájékoztatást kapott az igénylésével kapcsolatban.
b. A Hatóság által a hatósági ellenőrzés során a Honvédelmi Minisztériumnak küldött
tényállás-tisztázó végzésre adott válaszok
A panaszbeadvány kapcsán a Hatóság NAIH/2019/2485/2. számon további adatok szolgáltatására
hívta fel a panaszost. A panaszos válaszának beérkezése után NAIH/2019/2485/4. számú
végzésével 2019. március 25-én a Hatóság a vizsgálati eljárást megszüntette, és hivatalból
hatósági ellenőrzést indított az ügyben, egyben nyilatkozattételre és iratszolgáltatásra hívta fel a
Honvédelmi Minisztériumot (a továbbiakban: HM). A HM a felhívásra határidőben válaszolt és
megerősítette a panaszos által előadottakat, nevezetesen, hogy a panaszos kérelmét az Ügyfél
közvetlenül kapta meg elektronikus levél formájában. E levél csatolmánya volt az Ügyfél Speciális
1

https://www.origo.hu/itthon/20190212-demeter-marta-lebukott-vip-kartyat-igenyelt-a-honvedkorhazban.html,
https://www.origo.hu/itthon/20190213-demetert-ismet-hazugsagon-kaptuk.html (NAIH/2019/2485/19)

2

Rendeltetésű Centrumában történő ellátási kérelem, amelyet a panaszos 2017. július 24-én töltött
ki.
Az HM mint az Ügyfél fenntartója a sajtóhírek alapján a panasszal érintett incidenssel
kapcsolatban már 2019. február 14-én eseti adatvédelmi ellenőrzést rendelt el az Ügyfélnél a
személyes adatok védelméről és a közérdekű adatok nyilvánosságával összefüggő feladatok
irányításáról és felügyeletéről, valamint az ezekhez kapcsolódó egyes tevékenységek eljárási
rendjéről szóló 2/2019 (I. 24.) HM utasítás (a továbbiakban: HM utasítás) 6. § (4) bekezdése
alapján. A HM által a hatóság rendelkezésére bocsátott információk is ezen ellenőrzésen
alapultak. A HM az esetet már ekkor (az Ügyfélnél felmerült) adatvédelmi incidensként értékelte,
feltéve, hogy az igénylőlap az Ügyfél kezeléséből került ki, amelynek következtében eljutott a
sajtóorgánumhoz.
A HM a panaszos igénylőlapjának kezelésével kapcsolatban megállapította az ellenőrzés során,
hogy a dokumentumot e-mailben közvetlenül az MH EK Igényjogosulti Referatúra munkatársa
kapta meg. Itt az ellenőrzés időpontjában két munkatárs dolgozott, akik a dokumentumot
megismerhették, ők kezelik az mh.ek.ijr@hm.gov.hu e-mail címet. Ezen kívül az ellenőrzés során
megállapításra került, hogy 2019. február 11-én az MH EK parancsnoka – több egyéb
dokumentummal együtt – felkérte az MH EK Igényjogosulti Referatúrától az ügy tárgyát képező
dokumentum kinyomtatott példányát. A dokumentum fizikailag az MH EK Kórlaptárjában volt,
innen került fel a parancsnokhoz. A kórlaptár az Ügyfél telephelyén található zárt helyiség,
melynek kulcsa zárt kulcsdobozban a 24 órás őrség szolgálati helyiségében lelhető fel és ahhoz
csak meghatározott személyek dokumentáltan férhetnek hozzá. Összességében tehát
megállapítható, hogy a panaszos igénylőlapjához az MH EK Igényjogosulti Referatúra és az MH
EK parancsnoka férhetett hozzá. Az ellenőrzés során a HM azt, hogy ezek után a dokumentum
hogyan került ki az Ügyfél kezeléséből és került a sajtóorgánumhoz nem tudta megállapítani.
A HM nyilatkozata szerint a jelen esetben az adatkezelő egyedül az Ügyfél, mivel az önálló jogi
személyként, önálló adatkezelőként működő honvédségi szervezet, amely nem része a HM-nek.
Mivel a Hatóság által a NAIH/2019/2485/4. számú végzésben feltett egyes kérdések
megválaszolása az Ügyfél kompetenciájába tartozott annak önálló adatkezelői minősége miatt,
ezért a HM azt megküldte az Ügyfélnek is válaszadás céljából. A végzésre az Ügyfél határidőben
válaszolt (iktatószám: NAIH/2019/2485/6) és közölte, hogy 2019. február 13-án szerzett
legkorábban tudomást arról, hogy a panaszos igénylőlapját az origo.hu nyilvánosságra hozta. A
tudomásszerzés forrása egyrészt az Ügyfél által működtetett sajtószemle, másrészt egy ahhoz
kapcsolódó közérdekű adatigénylés volt.
Az Ügyfél közölte, hogy nincs tudomása a személyi állomány adatvédelmi incidenst megvalósító
cselekményéről. Utólag az Ügyfél megállapította, hogy az igénylőlap nyilvánosságra kerülésével
kapcsolatban megvalósult adatvédelmi incidens, azonban annak az érintett magánszférájára
jelentett kockázata álláspontja szerint alacsony. A HM által elrendelt adatvédelmi ellenőrzés
megállapításai tükrében tervezi az Ügyfél az igényjogosultak nyilvántartásával összefüggő
feladatok, adatkezelések felülvizsgálatát. Az Ügyfél közölte továbbá a Hatóság ilyen irányú
kérdésére, hogy az incidens az általános adatvédelmi rendelet 33. cikk (5) bekezdése szerinti
nyilvántartásba vételére nem került sor. Az Ügyfél a fentieken túl megerősítette a HM által
közölteket, mely szerint a panaszos igénylőlapját – több más irattal együtt – 2019. február elején
hozták fel az irattárból, mivel az MH EK parancsnoka feladatul szabta annak részére történő

3

bemutatását. További információval nem rendelkezik az Ügyfél azzal kapcsolatban, hogy az
origo.hu hogyan jutott ezek után a dokumentum birtokába.
Az Ügyfél az igénylőlapok adminisztrációjával kapcsolatban a következőkről tájékoztatta a
Hatóságot: Az MH EK Speciális Rendeltetésű Centrumba való méltányossági kérelem
benyújtására szolgáló formanyomtatvány először a kérelmező által kitöltésre, majd beadásra kerül
az Igényjogosulti Referatúrához. A Referatúra munkatársai a kérelmet az Orvosigazgatón
keresztül az MH EK parancsnoka részére továbbítják. Az engedély a parancsnoki engedélyezést
követően nyilvántartásba kerül, egyúttal kiállításra kerül az érintett részére az igazolókártya, amit
az MH EK parancsnoka aláírásával és pecséttel lát el. Elutasítás esetén a kérelmező tájékoztatást
kap az elutasítás tényéről, melyet az Orvosigazgató ír alá. A kérelmezők személyes adatait
kizárólag az ügymenetben érintett személyek ismerhetik meg.2
Az Ügyfél az igénylőlapokon található személyes adatok biztonságával kapcsolatban alkalmazott
intézkedésekről is tájékoztatta a Hatóságot: Az Igényjogosulti Referatúra irodája, továbbá az
összes olyan helyiség, ahol az igénylőlapokat érintő ügymenettel összefüggő irat- és adatkezelés
folyik, az ott dolgozó munkatársak felügyelete alatt áll munkaidőben. Munkaidőn túl, illetve a
munkaidő azon szakaszában, amikor ügyintéző nem tartózkodik a helyiségben, az iroda kulccsal
bezárásra kerül. A kulcsok felvétele kulcsdoboz nyilvántartással ellenőrizhető. Az iratokat és
elektronikus adathordozókat a munkaidő végeztével el kell zárni a zárható irodabútorokba
(amennyiben elegendő zárható bútor áll rendelkezésre). Az Igényjogosulti Referatúra
irodahelyiségében egyszerre csak egy ügyfél tartózkodhat. A monitorok úgy kerültek
elhelyezésére, hogy arra illetéktelen személy ne lásson rá. A munkaállomásokra a belépés egyéni
felhasználónévvel és ahhoz tartozó jelszóval történik, a számítógépeken központilag képernyőzár
került beállításra. Munkahelyi elektronikus levelezésre kizárólag a honvédségi levelezőrendszert
használhatják a munkatársak.
c. A Hatóság által a hatósági ellenőrzés során az Ügyfélnek küldött első tényállástisztázó végzésre adott válaszok
Később a Hatóság NAIH/2019/2485/7. ügyiratszámon küldött kiegészítő végzésében további
adatszolgáltatásra szólította fel az Ügyfelet, amelyre az szintén határidőben válaszolt. Ezek
alapján megállapítható, hogy az incidens kapcsán a HM által elrendelt eseti adatvédelmi
ellenőrzést lezáró jelentés (ügyiratszám: 2209-5/2019. nyt.) 2019. április 24-én került kézbesítésre
az Ügyfél részére. A jelentés is megállapítja, hogy a panaszos igénylőlapjára vonatkozó
információknak az Ügyfél birtokából való kikerülésével összefüggésben a HM adatbiztonsági
hiányosságokat állapított meg az Ügyfélnél és ezért intézkedések megtételére hívta fel. A javasolt
intézkedések bevezetését az Ügyfél haladéktalanul elrendelte.
A Hatóság ezirányú kérdésére az Ügyfél közölte, hogy az incidens kockázati besorolása
(„alacsony”) során azt vette figyelembe, hogy az kizárólag egy személyt érint, továbbá az origo.hu
részlegesen anonimizált formában hozta nyilvánosságra az igénylőlapot, mivel azon csak az
érintett neve volt olvasható. Az incidens kapcsán ezért csak a panaszos neve és azon tény került
Az ügymenetet az alábbi jogszabályok rendezik:
a Magyar Honvédség Egészségügyi Központ, Honvédkórház, Speciális Rendeltetésű Centrum igénybevételének
rendjéről és a Magyar Honvédség Egészségügyi Központ szolgáltatásait méltányossági alapon igénylőkkel kapcsolatos
eljárási rendről szóló 36/2014. (HK 6.) HM KÁT-HVKF együttes intézkedés, továbbá a Magyar Honvédség Egészségügyi
Központ, Honvédkórház, Speciális Rendeltetésű Centrum működéséről és igénybevételének rendjéről szóló 195/2014.
MH EK PK intézkedés.
2

4

nyilvánosságra, hogy kérelmet nyújtott be az MH EK Honvédkórház, Speciális Rendeltetésű
Centrum ellátásának igénylése érdekében. Ezen adatok közül egyik sem minősül az általános
adatvédelmi rendelet 9. cikk (1) bekezdése alapján különleges adatnak. Az érintett nevén kívül
más azonosító adat nem került nyilvánosságra, így a személyazonossággal való visszaélés
lehetősége kizárható. Ezen felül a panaszos más, az igénylőlapon megtalálható, de a
sajtóorgánum által anonimizált adatai közül a legtöbb nyilvánosan megtalálható az interneten.3 Az
Ügyfél a fentieken túl azonban maga is úgy nyilatkozott, hogy a nyilvánosságra került adatok
véleménye szerint nem tartoznak a közérdekből nyilvános adat kategóriájába, mivel annak
megítélése, hogy a panaszos közfeladatának (országgyűlési képviselő) ellátásával kapcsolatban
keletkeztek-e nem egyértelmű.
Az Ügyfél az eset az általános adatvédelmi rendelet 33. cikk (5) bekezdése szerinti incidensnyilvántartásban való rögzítésének elmaradásával kapcsolatban arra hivatkozott, hogy a Hatóság
hatósági ellenőrzésének megindulása előtt nem vizsgálta, hogy az igénylőlap kikerülésével
kapcsolatban bekövetkezett-e adatvédelmi incidens. Az incidens nyilvántartásba vétele azonban
később, 2019. április 24-én megtörtént, a HM által lefolytatott ellenőrzés megállapításainak
tükrében.
Az Ügyfél továbbította a Hatóságnak a HM által kiadott 2209-5/2019. nyt. számú jelentést az eseti
adatvédelmi ellenőrzés eredményeiről. Ezek szerint a HM az ellenőrzés során megállapította, hogy
az Igényjogosulti Referatúrára beérkezett kérelmeket 2014 óta papír alapon tárolják egészségügyi
dokumentációként, nincsenek ügyviteli nyilvántartásba véve. Ezzel párhuzamosan számítógépen
is vezetnek egy nyilvántartást a kérelmekről. Az igénylésre szolgáló kéreleműrlapok adatkezelési
tájékoztatót nem tartalmaznak.
Az Ügyfél előadta, hogy az ügyintézőinek elmondása szerint a panaszos tárgyi kérelme e-mailben
érkezett meg az Igényjogosulti Referatúrára 2017. júliusban. A kérelmet az MH EK parancsnoka
elutasította. 2019. januárjában a Referatúra új irodába költözött, ezért több irat (2014-2015 évi
teljes dokumentáció és a 2014-2017 évi elutasított kérelmek) – többek között a panaszos tárgyi
kérelme – is lekerült a Kórlaptárba. Az MH EK parancsnoka – elmondása szerint – 2019. február
elején több más dokumentummal együtt felkérette a Kórlaptárból a panaszos kérelmét is. A
dokumentumokat az ügyintéző hozta fel a Kórlaptárból, az ezekbe való betekintésre pedig a
parancsnok jogosult. Az igényjogosulti kérelmek (közük a panaszos kérelme) elvétele a
Kórlaptárból nem került külön dokumentálásra. A Kórlaptárban az iratok egy üveges ajtajú, nem
zárt szekrényben voltak tárolva. A kórlaptár kulcsa az Őrségnél elhelyezett kulcsdobozban kerül
tárolásra, azt onnan dokumentáltan vették ki. Egyébként az ellenőrzés során a HM-nek nem
sikerült azt megállapítania, hogy a panaszos kérelme hogyan kerülhetett ki az Ügyfél kezeléséből,
illetve végül hogyan és kitől került a sajtóorgánumhoz.
A HM a fenti megállapításokkal kapcsolatban előírta az Ügyfél számára, hogy a kérelem
beadására szolgáló űrlapokat adatkezelési tájékoztatóval szükséges ellátni. Továbbá a
Kórlaptárba leadott dokumentumok mozgását tartalmazó nyilvántartást szükséges bevezetni és
zárhatóvá kell tenni az azok tárolására használt szekrényt. Ezen felül az igényjogosulti kérelmeket
is az ügyviteli nyilvántartásban kell vezetni a személyes adatok kezelésére vonatkozó általános
szabályok szerint, mivel azok önmagukban nem minősülnek egészségügyi dokumentációnak.
Ezen intézkedések megtételét a HM haladéktalanul rendelte el, kivéve az adatkezelési tájékoztató
elkészítését, amelyre 2019. május 31-i határidőt jelölt meg.
3

Lásd pl. a panaszos személyéről szóló Wikipédia szócikket: https://hu.wikipedia.org/wiki/Demeter_M%C3%A1rta

5

d. A Hatóság által az Ügyfélnek küldött második tényállás-tisztázó végzésre adott
válaszok
Később a Hatóság NAIH/2019/2485/9. ügyiratszámon küldött kiegészítő végzésében további
adatszolgáltatásra szólította fel az Ügyfelet, amelyre az szintén határidőben válaszolt. 2019. május
22-én kelt válaszában az Ügyfél arról tájékoztatta a Hatóságot, hogy a HM által előírt intézkedések
végrehajtása időközben megtörtént. Az Igényjogosulti Referatúrán rendszeresített kérelem
űrlapokhoz elkészült a kért adatvédelmi tájékoztató. Az iratok biztonságos tárolása érdekében a
Kórlaptárban elhelyezett iratanyag egy része ismét az Igényjogosulti Referatúrán, zárható
szekrényben került elhelyezésre, ezen felül a Kórlaptárban maradt dokumentumok biztonságos
elhelyezése érdekében egy szekrényt zárhatóvá tettek. Az iratok intézményen belüli mozgásának
nyomon követésére mindkét helyiségben ezen felül nyilvántartás került felfektetésre. Az
igényjogosulti kérelmekkel kapcsolatban továbbá nyilvántartási számmal ellátott papír alapú
iktatólapok kerültek bevezetésre.
A Hatóság ezirányú kérdésére az Ügyfél közölte, hogy csak tervezet formájában rendelkezik
incidenskezelési szabályzattal, amely tervezetet megküldte a Hatóság részére. Az
incidenskezelési rendhez kapcsolódóan az Ügyfél adatvédelmi tisztviselője összeállított egy listát
is az Ügyfélnél korábban előfordult, illetve esetlegesen előforduló adatvédelmi incidens-típusokról,
példákkal bemutatva. Ez a személyi állománynak nyújthat segítséget az incidensek felismerése és
kezelése érdekében. Egy kérdéslista is összeállításra került a 29-es Adatvédelmi Munkacsoport
adatvédelmi incidensekkel kapcsolatos iránymutatása alapján, amely az incidensekkel kapcsolatos
kockázatok felmérésére és értékelésére szolgál az Ügyfélnél.
e. Adatvédelmi hatósági eljárás indítása az ügyben és a tényállás további tisztázása
Az ügyben az általános adatvédelmi rendelet 32-34. cikkeiben foglalt kötelezettségek Ügyfél általi
feltételezhető megsértése miatt az információs önrendelkezési jogról és információszabadságról
szóló 2011. évi CXII. törvény (a továbbiakban: Infotv.) 60. § (1) bekezdésére tekintettel, a Hatóság
2019. május 24-én adatvédelmi hatósági eljárás megindításáról döntött, amelyről
NAIH/2019/2485/12. számon értesítette az Ügyfelet. Az Ügyfél a visszaérkezett tértivevény alapján
az értesítést 2019. május 28-án vette át.
Az Ügyfél az adatvédelmi hatósági eljárás megindítása után 2019. június 3-án e-mailben a
Hatóság honlapján elérhető formanyomtatványt használva bejelentette a panaszos igénylőlapjának
nyilvánosságra kerülését, mint adatvédelmi incidenst a Hatóságnak. A bejelentés szerint az
incidensről való tudomásszerzés időpontja 2019. február 13-a, forrása sajtószemle, illetve az
Ügyfélhez ezzel kapcsolatban címzett közérdekű adatigénylés. A késedelmes bejelentés
indokaként az Ügyfél ismételten azt jelölte meg, hogy korábban nem vizsgálta, hogy az igénylőlap
nyilvánosságra kerülésével kapcsolatban bekövetkezett-e adatvédelmi incidens. Ezen felül nem
állt rendelkezésére arról információ, hogy az incidensbejelentés a Hatósághoz a hatósági
ellenőrzés megindítását követően is megtehető.
A Hatóság 2019. június 5-én kelt NAIH/2019/2485/14. számú tényállástisztázó végzésével újabb
nyilatkozatra hívta fel az Ügyfelet, amelyre az határidőben válaszolt. A válasz szerint a tervezet
szinten rendelkezésre álló belső incidenskezelési szabályzata még nem került vezetői szinten
jóváhagyásra, de már felterjesztésre került döntéshozatalra 2019. május 22-én. A tervezet
kidolgozása egyébként 2019. március hónapban vette kezdetét, a részletes szabályok

6

kidolgozására 2019. május hónapban került sor. A belső incidenskezelési szabályzat kidolgozása
kapcsán az Ügyfél megjegyezte, hogy a honvédelmi szervek adatvédelmi incidensekkel
kapcsolatos feladatait is általánosságban meghatározó 2/2019. (I. 24.) HM utasítás4 csak 2019.
február 1-jén lépett hatályba.
Ezen felül az Ügyfél a Hatóság kérésére megküldte a már korábban általa hivatkozott
incidenstípus-listát, a kockázatok felmérésre kidolgozott kérdéssort és az újonnan kidolgozott, az
Igényjogosulti Referatúrán bevezetett tájékoztatót.
Mivel a tényállás tisztázásának részeként önmagában az Ügyfél nyilatkoztatása révén nem volt
felderíthető, hogy az adott adatvédelmi incidens vonatkozásában a panaszoshoz köthető kórházi
igénylőlap pontosan milyen körülmények között került ki az Ügyfél kezeléséből, a Hatóság
NAIH/2019/2485/16. számú 2019. július 16-án kelt végzésével megkereste az origo.hu portált
üzemeltető New Wave Media Group Kft-t (székhely: 1126 Budapest, Nagy Jenő u. 12.) (a
továbbiakban: Kft.), hogy nyilatkozzon arról, hogy a panaszos portálon megjelent igénylőlapja
hogyan került a birtokába. A megkereső végzést a Kft. a visszaérkezett tértivevény alapján 2019.
július 22-én vette át. A Kft. a felhívással kapcsolatban a megjelölt határidőn túl sem juttatott el
semmilyen nyilatkozatot a mai napig a Hatósághoz, így sem a kérdésre nem válaszolt, se nem
nyilatkozott arról (a Hatóság ezirányú kioktatása ellenére), hogy az őt médiatartalomszolgáltatóként az Ákr. 66. § (3) bekezdés c) pontja és az Ákr. 105. § (2) bekezdése5 alapján
megillető nyilatkozat megtagadási joggal kívánna élni. Mivel a Kft. semmilyen nyilatkozatot nem
juttatott el a Hatósághoz, ezért őt NAIH/2019/2485/17. számú 2019. szeptember 10-én kelt, a Kft.
által 2019. szeptember 13-án átvett végzésével a Hatóság 200.000 Ft eljárási bírsággal sújtotta az
eljárás akadályozása miatt, továbbá ismételten felhívta a nyilatkozat haladéktalan megtételére.
Mindezek ellenére a felhívásra a Kft. a mai nappal bezárólag sem válaszolt, a bírságoló végzést
azonban bíróság előtt megtámadta.
Egy az Ügyfélnél 2019. júniusában bekövetkezett – a jelen eljárás megindítását megelőző
panaszban foglalttól eltérő természetű – incidens késedelmes bejelentése miatt a Hatóság a
NAIH/2019/5743/6. sz. 2019. október 11-én kelt határozatával az Ügyféllel szemben 500.000,- Ft.
adatvédelmi bírságot szabott ki.
A fentiekben ismertetett tényállás alapján a Hatóság az Ügyfélnél jogsértést állapított meg, ezért
az ügyben meghozta jelen határozatot.
II.

Alkalmazott jogszabályi rendelkezések

Az általános közigazgatási rendtartásról szóló 2016. évi CL. törvény (a továbbiakban: Ákr.) 99. §-a
alapján a hatóság – a hatáskörének keretei között – ellenőrzi a jogszabályban foglalt
rendelkezések betartását, valamint a végrehajtható döntésben foglaltak teljesítését.
A honvédelmi miniszter 2/2019. (I. 24.) HM utasítása a személyes adatok védelmével és a közérdekű adatok
nyilvánosságával összefüggő feladatok irányításáról és felügyeletéről, valamint az ezekhez kapcsolódó egyes
tevékenységek eljárási rendjéről
4

Ákr. 66. § (3) bekezdés: „A tanú a vallomástételt megtagadhatja, ha […] a sajtószabadságról és a médiatartalmak
alapvető szabályairól szóló törvény szerinti médiatartalom-szolgáltató (a továbbiakban: médiatartalom-szolgáltató), vagy
vele munkaviszonyban vagy munkavégzésre irányuló egyéb jogviszonyban álló személy - a jogviszonya megszűnése
után is -, és a tanúvallomásával a számára a médiatartalom-szolgáltatói tevékenységgel összefüggésben információt
átadó személy kilétét felfedné […].”
Ákr. 105. § (2) bekezdés: „Az adatszolgáltatást az ügyfél akkor tagadhatja meg, ha arra a tanúvallomást
megtagadhatná.”
5

7

Az általános adatvédelmi rendelet 2. cikk (1) bekezdése alapján a bejelentett incidenssel érintett
adatkezelésre az általános adatvédelmi rendeletet kell alkalmazni.
Az általános adatvédelmi rendelet 4. cikk 12. pontja határozza meg, hogy mi minősül adatvédelmi
incidensnek, ez alapján „adatvédelmi incidens”: a biztonság olyan sérülése, amely a továbbított,
tárolt vagy más módon kezelt személyes adatok véletlen vagy jogellenes megsemmisítését,
elvesztését, megváltoztatását, jogosulatlan közlését vagy az azokhoz való jogosulatlan
hozzáférést eredményezi.
Az általános adatvédelmi rendelet 9. cikk (1) bekezdése alapján a faji vagy etnikai származásra,
politikai véleményre, vallási vagy világnézeti meggyőződésre vagy szakszervezeti tagságra utaló
személyes adatok, valamint a természetes személyek egyedi azonosítását célzó genetikai és
biometrikus adatok, az egészségügyi adatok és a természetes személyek szexuális életére vagy
szexuális irányultságára vonatkozó személyes adatok kezelése tilos.
Az általános adatvédelmi rendelet 24. cikk (1)-(2) bekezdései alapján:
(1) az adatkezelő az adatkezelés jellege, hatóköre, körülményei és céljai, valamint a természetes
személyek jogaira és szabadságaira jelentett, változó valószínűségű és súlyosságú kockázat
figyelembevételével megfelelő technikai és szervezési intézkedéseket hajt végre annak biztosítása
és bizonyítása céljából, hogy a személyes adatok kezelése e rendelettel összhangban történik.
Ezeket az intézkedéseket az adatkezelő felülvizsgálja és szükség esetén naprakésszé teszi.
(2) Ha az az adatkezelési tevékenység vonatkozásában arányos, az (1) bekezdésben említett
intézkedések részeként az adatkezelő megfelelő belső adatvédelmi szabályokat is alkalmaz.
Az általános adatvédelmi rendelet 32. cikk (1) és (2) bekezdései szerint az adatkezelő és az
adatfeldolgozó a tudomány és technológia állása és a megvalósítás költségei, továbbá az
adatkezelés jellege, hatóköre, körülményei és céljai, valamint a természetes személyek jogaira és
szabadságaira jelentett, változó valószínűségű és súlyosságú kockázat figyelembevételével
megfelelő technikai és szervezési intézkedéseket hajt végre annak érdekében, hogy a kockázat
mértékének megfelelő szintű adatbiztonságot garantálja […]. A biztonság megfelelő szintjének
meghatározásakor kifejezetten figyelembe kell venni az adatkezelésből eredő olyan kockázatokat,
amelyek különösen a továbbított, tárolt vagy más módon kezelt személyes adatok véletlen vagy
jogellenes megsemmisítéséből, elvesztéséből, megváltoztatásából, jogosulatlan nyilvánosságra
hozatalából vagy az azokhoz való jogosulatlan hozzáférésből erednek.
Az általános adatvédelmi rendelet 33. cikk (1)-(2) és (4)-(5) bekezdései szerint az adatvédelmi
incidenst az adatkezelő indokolatlan késedelem nélkül, és ha lehetséges, legkésőbb 72 órával
azután, hogy az adatvédelmi incidens a tudomására jutott, bejelenti az 55. cikk alapján illetékes
felügyeleti hatóságnak, kivéve, ha az adatvédelmi incidens valószínűsíthetően nem jár kockázattal
a természetes személyek jogaira és szabadságaira nézve. Ha a bejelentés nem történik meg 72
órán belül, mellékelni kell hozzá a késedelem igazolására szolgáló indokokat is. Az adatfeldolgozó
az adatvédelmi incidenst, az arról való tudomásszerzését követően indokolatlan késedelem nélkül
bejelenti az adatkezelőnek. Ha és amennyiben nem lehetséges az információkat egyidejűleg
közölni, azok további indokolatlan késedelem nélkül később részletekben is közölhetők. Az
adatkezelő nyilvántartja az adatvédelmi incidenseket, feltüntetve az adatvédelmi incidenshez
kapcsolódó tényeket, annak hatásait és az orvoslására tett intézkedéseket. E nyilvántartás
lehetővé teszi, hogy a felügyeleti hatóság ellenőrizze az e cikk követelményeinek való megfelelést.

8

Az információs önrendelkezési jogról és az információszabadságról szóló 2011. évi CXII. törvény
(a továbbiakban: Infotv.) 2. § (2) bekezdése szerint az általános adatvédelmi rendeletet az ott
megjelölt rendelkezésekben foglalt kiegészítésekkel kell alkalmazni.
Az Infotv. 25/A. § (1) és (3) bekezdései szerint az adatkezelő az adatkezelés jogszerűségének
biztosítása érdekében az adatkezelés összes körülményéhez, így különösen céljához, valamint az
érintettek alapvető jogainak érvényesülését az adatkezelés által fenyegető kockázatokhoz igazodó
műszaki és szervezési intézkedéseket tesz, ideértve indokolt esetben az álnevesítés alkalmazását.
Ezeket az intézkedéseket az adatkezelő rendszeresen felülvizsgálja és szükség esetén
megfelelően módosítja. Ha az adatkezelő adatvédelmi tisztviselő kijelölésére köteles, az […]
intézkedések részeként az adatkezelő belső adatvédelmi és adatbiztonsági szabályzatot alkot meg
és alkalmaz.
Az Ákr. 101. § (1) bekezdés a) pontja alapján, ha a hatóság a hatósági ellenőrzés során jogsértést
tapasztal, megindítja a hatósági eljárását. Az Infotv. 38. § (3) bekezdése és 60. § (1) bekezdése
alapján a Hatóság az Infotv. 38. § (2) és (2a) bekezdés szerinti feladatkörében a személyes adatok
védelméhez való jog érvényesítése érdekében hivatalból adatvédelmi hatósági eljárást folytat.
Az Ákr. 103. § (1) bekezdése alapján az Ákr.-nek a kérelemre indult eljárásokra vonatkozó
rendelkezéseit az Ákr. 103 és 104. §-ában foglalt eltérésekkel kell alkalmazni.
Az Infotv. 61. § (1) bekezdés a) pontja alapján a Hatóság a 2. § (2) és (4) bekezdésében
meghatározott adatkezelési műveletekkel összefüggésben az általános adatvédelmi rendeletben
meghatározott jogkövetkezményeket alkalmazhatja.
Az általános adatvédelmi rendelet 83. cikk (7) bekezdése szerint, a felügyeleti hatóságok 58. cikk
(2) bekezdése szerinti korrekciós hatáskörének sérelme nélkül, minden egyes tagállam
megállapíthatja az arra vonatkozó szabályokat, hogy az adott tagállami székhelyű közhatalmi vagy
egyéb, közfeladatot ellátó szervvel szemben kiszabható-e közigazgatási bírság, és ha igen, milyen
mértékű. Az Infotv. 61. § (4) bekezdés b) pontja alapján, a bírság mértéke százezertől húszmillió
forintig terjedhet, ha az adatvédelmi hatósági eljárásban hozott határozatban kiszabott bírság
megfizetésére kötelezett költségvetési szerv, az általános adatvédelmi rendelet 83. cikke szerint
kiszabott bírság esetén.
Az általános adatvédelmi rendelet 58. cikk (2) bekezdés b) és i) pontja alapján, a felügyeleti
hatóság korrekciós hatáskörében eljárva elmarasztalja az adatkezelőt vagy adatfeldolgozót, ha
adatkezelési tevékenysége megsértette a rendelet rendelkezéseit, illetve a 83. cikknek
megfelelően közigazgatási bírságot szab ki, az adott eset körülményeitől függően az e
bekezdésben említett intézkedéseken túlmenően vagy azok helyett. Ugyanezen cikk (2) bekezdés
d) pontja alapján, a felügyeleti hatóság korrekciós hatáskörében eljárva utasítja az adatkezelőt
vagy az adatfeldolgozót, hogy adatkezelési műveleteit – adott esetben meghatározott módon és
meghatározott időn belül – hozza összhangba a rendelet rendelkezéseivel.
A közigazgatási bírság kiszabására vonatkozó feltételeket az általános adatvédelmi rendelet 83.
cikke tartalmazza. Az Infotv. 75/A. § - a szerint a Hatóság az általános adatvédelmi rendelet 83.
cikk (2)-(6) bekezdésében foglalt hatásköreit az arányosság elvének figyelembevételével
gyakorolja, különösen azzal, hogy a személyes adatok kezelésére vonatkozó – jogszabályban
vagy az Európai Unió kötelező jogi aktusában meghatározott – előírások első alkalommal történő

9

megsértése esetén a jogsértés orvoslása iránt – az általános adatvédelmi rendelet 58. cikkével
összhangban – elsősorban az adatkezelő vagy adatfeldolgozó figyelmeztetésével intézkedik.
Az Infotv. 61. § (2) bekezdés b) pontja alapján, a Hatóság elrendelheti határozatának – az
adatkezelő, illetve az adatfeldolgozó azonosító adatainak közzétételével történő – nyilvánosságra
hozatalát, ha azt közfeladatot ellátó szerv tevékenységével összefüggésben hozta.
Az Ákr. 104. § (1) bekezdés a) pontja szerint a Hatóság az illetékességi területén hivatalból
megindítja az eljárást, ha az eljárás megindítására okot adó körülmény jut a tudomására;
ugyanezen bekezdés (3) bekezdése alapján a hivatalbóli eljárás az első eljárási cselekmény
elvégzésének napján kezdődik, megindításáról az ismert ügyfél értesítése mellőzhető, ha az
eljárás megindítása után a hatóság nyolc napon belül dönt.
III.

Döntés
a. Az eset adatvédelmi incidens jellegének megítélése

A Hatóság a feltárt tényállás alapján megállapította, hogy a bekövetkezett adatvédelmi incidensről
az Ügyfél saját elmondása szerint legkorábban 2019. február 13-én szerzett tudomást. Habár az
eset körülményei alapján már a sajtóhírek megjelenésekor valószínűsíthető volt az, hogy a
panaszos igénylőlapja az Ügyfél kezeléséből került ki ismeretlen módon, az esetet az Ügyfél nem
minősítette adatvédelmi incidensnek. Az Ügyfél az esetet csak később, a Hatóság által 2019.
március 25-én megkezdett hatósági ellenőrzés, majd a későbbi hatósági eljárás hatására
minősítette adatvédelmi incidensnek és kezelte azt ekként.
A Hatóság megítélése szerint az esetet az Ügyfélnek adatvédelmi incidensnek kellett volna
minősítenie és ezek szerint kezelnie a tudomásszerzést követően. Erre amiatt is sort kellett volna
keríteni, mivel az igénylőlap nyilvánosságra kerülésével kapcsolatban az Ügyfél felügyeletét ellátó
HM rögtön, már 2019. február 14-én adatvédelmi ellenőrzést rendelt el az Ügyfélnél, ahol a
vizsgálat tárgyát az is képezte, hogy az igénylőlapokkal kapcsolatos személyes adatok kezelése
során megfelelőek-e az adatok biztonsága kapcsán meglévő intézkedések. Mivel már az
ellenőrzés elrendelésekor felmerült annak az alapos gyanúja, hogy az Ügyfélnél alkalmazott
adatbiztonsági intézkedések sérülése kapcsán kerülhetett nyilvánosságra a panaszos igénylőlapja,
ezért annak adatvédelmi incidensként való kezelésének kötelezettsége is egyértelműen
megállapítható. Habár a vizsgálat nem tudta végül teljesen feltárni, hogy az igénylőlap hogyan és
milyen módon kerülhetett a sajtóorgánumhoz, az eset összes körülményei, az igénylőlap
szervezeten belüli mozgása és a releváns időpontok (így a dokumentum 2019. február 11-i
parancsnoki felkérése a kórlaptárból, majd annak másnapi megjelenése az internetes sajtóban)
alapján valószínű, hogy az az Ügyfélnél bekövetkezett biztonsági eseményre vezethető vissza.
Megjegyzi a Hatóság, hogy a kérdéses adatoknak a sajtó – vagy bárki más – részére való
továbbítása az adott – ismeretlen – személy részéről önmagában is jogellenes adatkezelésnek
tekinthető, hiszen egyértelműen ütközik a célhoz kötött és a jogszerű adatkezelés
követelményével. Az incidenst előidéző konkrét személy kilétét azonban a HM által elrendelt
vizsgálatban nem sikerült felderíteni. Ezen felül a Hatóság New Wave Media Group Kft-nek küldött
ilyen irányú megkeresése sem járt eredménnyel. A Hatóság a konkrét elkövető ismeretének
hiányában eltekintett ezen jogellenes adatkezelés további vizsgálatától. Ennek során figyelemmel
volt a HM által az incidens nyomán indított vizsgálat eredményeként a 2209-5/2019. nyt. számú
jelentésében előírt intézkedésekre (az adatok mozgásának jobb nyomon követhetőségét

10

biztosítandó a kérelmek ügyviteli nyilvántartásban kezelése) és arra, hogy a jelen hatósági eljárás
tárgya az incidens Ügyfél általi kezelése volt. Figyelembe vette továbbá, hogy az incidens
előidézése valószínűsíthetően az egyébként is alkalmazott szabályok szándékos megsértéséből
eredt, valamint az elkövető személyének megállapítására nem állnak rendelkezésre a megfelelő
eszközök.
A Hatóság úgy ítéli meg, hogy az Ügyfél 2019. február 13-án már tudomást szerzett arról, hogy az
igénylőlap megjelenése a sajtóban valószínűleg egy nála bekövetkezett biztonsági eseményre
vezethető vissza. Ennek feltárása és megállapítása érdekében pedig a felettes szerv már másnap
elrendelte az Ügyfél adatvédelmi ellenőrzését, ezen belül pedig az igénylőlapok kezelésével
kapcsolatos adatbiztonsági intézkedések ellenőrzését, amely szintén megerősíti, hogy az
Ügyfélnél incidens történhetett. A Hatóság megítélése szerint ezért az Ügyfélnek már ebben az
időszakban incidensként kellett volna kezelnie az ügyet, így mérlegelnie kellett volna az eset
érintett magánszférájára jelentett kockázatait, és azt az általános adatvédelmi rendelet 33. cikk (5)
bekezdése alapján rögzítenie kellett volna belső incidens-nyilvántartásában.
A nyilvántartásba vétel elmaradásával így az Ügyfél megsértette az általános adatvédelmi rendelet
33. cikk (5) bekezdését.
b. Az adatvédelmi incidens kockázati besorolása és bejelentése a felügyeleti
hatóságnak
Az Ügyfél az incidens kockázati besorolásával kapcsolatban a Hatóság kérdésére azt adta elő,
hogy az megítélése szerint alacsony kockázatú. Ezt arra alapozta, hogy az kizárólag egy személyt
érint, az adatok részlegesen anonimizált formában kerültek nyilvánosságra az interneten. Az
incidens kapcsán csak a panaszos neve és azon tény került nyilvánosságra, hogy kérelmet nyújtott
be az MH EK Honvédkórház, Speciális Rendeltetésű Centrum ellátásának igénylése érdekében.
Az Ügyfél szerint ezen adatok közül egyik sem minősül az általános adatvédelmi rendelet 9. cikk
(1) bekezdése alapján különleges adatnak. Az érintett nevén kívül más azonosító adat nem került
nyilvánosságra, így a személyazonossággal való visszaélés lehetősége kizárható. Ezen felül a
panaszos más, az igénylőlapon megtalálható, de a sajtóorgánum által anonimizált adatai közül a
legtöbb nyilvánosan megtalálható az interneten.
A Hatóság egyetért az Ügyfél érvelésével abban a tekintetben, hogy az igénylőlapon található
kiszivárgott személyes adatok nem minősülnek az általános adatvédelmi rendelet 9. cikk (1)
bekezdése szerinti különleges adatnak, mivel abból se a panaszos, se más személy egészségügyi
állapotára vonatkozóan nem lehet következtetést levonni. A szolgáltatás igénylésének tényéből és
a lapon szereplő adatokból önmagában nem lehet levonni egészségügyi szempontból releváns
következtetést, így például, hogy a panaszos pontosan miért szeretné igénybe venni a kórház
szolgáltatását.
A Hatóság egyetért abban is az Ügyféllel, hogy mivel a kikerült adatok közül a sajtó által
nyilvánosságra hozott dokumentumon a legtöbb adat – a panaszos nevén kívül – anonimizálásra
került, ezért a személyazonossággal visszaélés esélye a sajtóban nyilvánosságra hozott adatok
alapján viszonylag kicsi. Ez szintén kockázatcsökkentő tényező az incidens megítélése kapcsán. A
Hatóság azonban az incidens kockázati besorolásával kapcsolatban azt is ki kívánja emelni, hogy
a biztonsági sérülés kapcsán az igénylőlap kikerülése az Ügyfél kezeléséből önmagában
adatvédelmi incidensnek minősül, az incidenskénti kezeléséhez nem további feltétel annak

11

nyilvánosságra hozatala, így kockázatait is önmagában, nem a későbbi nyilvánosságra hozatal
fényében kel értékelni. A nyilvánosságra hozatalnak az érintettre jelentett kockázat megítélése
kapcsán a ténylegesen bekövetkezett esetleges hátrányos következmények vizsgálata körében
lehet jelentősége. Magán az igénylőlapon ugyanis szerepelt olyan adat is (az érintett TAJ száma),
amely nyilvánosan nem érhető el, így ezt az adatot jogosulatlanul ismerhette meg a dokumentumot
kiszivárogtató személy és a sajtó is (illetve e két szereplő között akár más ismeretlen személy is).
A Hatóság megítélése szerint az incidens alacsonyabb kockázati besorolása abban a
vonatkozásában elfogadható, hogy csupán egyetlen érintett, nagyrészt nyilvánosan elérhető
személyes adatait érintette. Az incidensben azonban érintett volt nem nyilvánosan elérhető
személyes adat is (TAJ szám), továbbá az igénylőlap sajtó általi megjelentetése a panaszos
magánszférához való jogát hátrányosan érinti, mivel a kórházi szolgáltatás igénylése kapcsán nem
közszereplői minőségében járt el, a szolgáltatás igénylése nem közszereplői minőségéből fakad.
Az Ügyfél szóban forgó szolgáltatását nem csak közszereplők, hanem bárki igényelheti. Az Ügyfél
is hivatkozott a kockázati besorolás kapcsán arra, hogy az adatokkal kapcsolatban nem állapítható
meg, hogy azok a panaszos közfeladatának (országgyűlési képviselő) ellátásával kapcsolatban
keletkeztek. A Hatóság megítélése szerint ezért a kórházi szolgáltatás igénylésének ténye, mint
nyilvánosságra került adat is kockázatos lehet az érintett személy jogai és szabadságai
szempontjából. Az incidenssel jelentett kockázatokat tehát az ügy kapcsán teljes mértékben nem
lehet kizárni.
Az általános adatvédelmi rendelet 33. cikk (1) bekezdése szerint fő szabályként az incidenst be
kell jelenteni a felügyeleti hatóságnak. A rendelet ezen bekezdése és a (85)
preambulumbekezdése is kimondja, hogy a bejelentéstől az adatkezelő csak abban az esetben
tekinthet el, ha az elszámoltathatóság elvével6 összhangban bizonyítani tudja, hogy az
adatvédelmi incidens valószínűsíthetően nem jár kockázattal a természetes személyek jogaira és
szabadságaira nézve. Mivel a főszabály az incidens hatóságoknak való bejelentése (aminek oka
végső soron az, hogy az érintettek jogaival és szabadságaival kapcsolatban a legkisebb
kockázatot jelentő incidensek kezelését is kontrollálhassák a hatóságok – éppen e jogok és
szabadságok minél teljesebb körű védelme érdekében), az ez alóli kivétel is szűken értendő. Mivel
az érintett adatok kapcsán az incidenssel jelentett kockázatokat nem lehet teljes mértékben kizárni
az valószínűsíthetően kockázattal jár az érintett magánszférájára nézve.
A fentiek alapján ezért indokolt az incidens bejelentése az általános adatvédelmi rendelet 33. cikk
(1) bekezdése alapján a Hatóságnak akkor is, ha a kockázatok egyébként viszonylag alacsonyak.
Ha bármilyen alacsony kockázat is fennáll egy adott incidenssel kapcsolatban, a kockázat
hiányának valószínűsíthetőségétől nem lehet beszélni. Ha az incidenssel kapcsolatban minden
releváns tényező nem állapítható meg, akkor a kockázatok és azok bekövetkezése
valószínűségének feltárásához sem állhatnak rendelkezésre a szükséges adatok, a kockázat nem
zárható ki, és annak kizártsága sem valószínűsíthető ilyen helyzetben. A Hatóság megítélése
szerint az érintettre jelentett kockázat a nem nyilvános TAJ szám és az igénylés tényének
kiszivárgásából, valamint ezen utóbbi tény sajtó általi megjelentetéséből fakad, hiszen az érintett a
szolgáltatásokat magánszemély minőségben igényelte. Az incidens kockázatos voltát egyébként
utólag az Ügyfél is elismerte azzal, hogy a hatósági eljárás megindítása után végül 2019. június 3án e-mailben bejelentette azt a Hatóságnak az incidensbejelentésre szolgáló formanyomtatvány
használatával.
általános adatvédelmi rendelet 5. cikk (2) bekezdés: Az adatkezelő felelős az (1) bekezdésnek [alapelvek] való
megfelelésért, továbbá képesnek kell lennie e megfelelés igazolására („elszámoltathatóság”).
6

12

Az adatvédelmi incidens bejelentésére tehát nem került sor az általános adatvédelmi rendelet 33.
cikk (1) bekezdése által meghatározott határidőben, vagyis indokolatlan késedelem nélkül, és ha
lehetséges, legkésőbb 72 órával azután, hogy az adatvédelmi incidens az adatkezelő tudomására
jutott.
Az Ügyfél úgy nyilatkozott, hogy 2019. február 13-án szerzett tudomást legkorábban az igénylőlap
sajtó általi leközléséről, ezért a Hatóság megítélése szerint az Ügyfél általi hivatalos
tudomásszerzésnek ez az időpont minősül. A Hatóság megítélése szerint a tudomásszerzés
idejének megítélése szempontjából elég, ha olyan érdemi ügyintéző / elöljáró tudomására jut az
incidens bekövetkezésének ténye az adatkezelőnél, aki azt nem szándékosan maga okozta, és
akinek minden lehetősége és eszköze megvolt a releváns döntéshozók, tisztviselő értesítésére.
Ezt az értelmezést alátámasztja a 29. cikk szerinti Adatvédelmi Munkacsoport iránymutatása is az
adatvédelmi incidens bejelentéséről, amely alapján „tudomásszerzésnek az minősül, amikor az
adatkezelő észszerű bizonyossággal meggyőződött arról, hogy olyan biztonsági incidens történt,
amelynek következtében a személyes adatok veszélybe kerültek.”7
Az Ügyfélnek a fentiek alapján 2019. február 13-tól számítva 72 óra állt rendelkezésére arra, hogy
az incidens által jelentett kockázatokat mérlegelje és azzal kapcsolatban megtegye az esetleges
bejelentést a Hatósághoz, amennyiben azt állapítja meg, hogy az incidens kockázattal jár az
érintettek jogaira és szabadságaira nézve. Ehhez képest a Hatóságnak az incidensbejelentés
megküldésére végül 2019. június 3-án került sor, már a hatósági eljárás megindítása után.
A Hatóság az incidensbejelentési kötelezettséggel kapcsolatban kihangsúlyozza, hogy ha a
tudomásszerzéstől számított 72 órás határidőt az adatkezelő nem tudja tartani, úgy minden
esetben igazolnia kell a késedelmes bejelentés indokait a Hatóság felé. E körben az Ügyfél arra
hivatkozott, hogy nem volt arról tudomása, hogy az incidensbejelentés a Hatóság ellenőrzésének,
illetve eljárásának megindítása után is megtehető. A Hatóság az Ügyfél ezen indokát a
késedelmes bejelentéssel kapcsolatban nem tudja elfogadni, mivel a tudomásszerzés (2019.
február 13.) és a hatósági ellenőrzés megindításának időpontja (2019. március 25.) között is több
mint egy hónap telt el, amivel önmagában is többszörösen átlépte a rendelet által előírt 72 órás
bejelentési határidőt.
A Hatóság a késedelem fenti igazolását ezért nem fogadta el, mivel az általános adatvédelmi
rendelet 33. cikkében előírt bejelentési kötelezettség teljesítése érdekében az adatkezelő köteles
intézkedni az első figyelmeztető jelzés alapján, és megállapítani, hogy valóban történt-e incidens,
és lehetőleg 72 órán belül vizsgálatot folytatni, valamint bizonyítékokat és más lényeges
részleteket gyűjteni.
Az incidens időben történő bejelentése előtt az sem lehet akadály, ha nem állnak rendelkezésre
pontos információk, mivel az általános adatvédelmi rendelet 33. cikk (4) bekezdése lehetővé teszi,
hogy a bejelentésre részletekben, szakaszosan kerüljön sor. A Hatóság hangsúlyozza azt is, hogy
incidens észlelése esetén haladéktalanul értesíteni kell a megfelelő vezetési szinten lévő felettest,
hogy az incidenst kezelni és szükség szerint jelenteni lehessen a 33. és – adott esetben – a 34.
cikknek megfelelően. Az incidens megfelelő kezelése szempontjából a bejelentés szakaszos
megtétele elfogadható megoldás az adatkezelő részéről akkor, ha egyébként nem teljesen biztos a
kockázatok értékelését illetően, illetve ennek lefolytatására még nem áll rendelkezésére
valamennyi információ, azt azonban már nagy valószínűséggel meg tudja állapítani, hogy
Lásd: 29. cikk szerinti adatvédelmi munkacsoport: Iránymutatás az adatvédelmi incidensek (EU) 2016/679 rendelet
szerinti bejelentéséről, 10. oldal.
7

13

adatvédelmi incidens történt. Nincs annak akadálya, hogy az adatkezelő kiegészítse az
incidensbejelentését a 72 órás határidőt követően tudomására jutott tényekkel.
A Hatóság megjegyzi azt is, hogy az Ügyfél felettes szerve által lefolytatott eseti adatvédelmi
ellenőrzés eredményének bevárása sem szolgáltathat alapot arra, hogy késlekedjen az incidens
bejelentésével. Ennek oka, hogy az Ügyfélnél már korábban rendelkezésre állt valamennyi adat az
incidens – legalább részleges – bejelentésével kapcsolatban. Az Ügyfél ezen felül rendelkezik
adatvédelmi tisztviselővel, önálló adatkezelőnek minősül, így elvárható tőle, hogy az incidens
minősítését és kockázati besorolását önállóan is el tudja végezni.
A fentiek alapján a Hatóság megállapította, hogy az Ügyfél megsértette az általános adatvédelmi
rendelet 33. cikk (1) bekezdésében foglalt kötelezettségét, mivel az alapvetően kockázatos
adatvédelmi incidenst nem jelentette be a tudomásszerzést követően indokolatlan késedelem
nélkül.
c. Az incidenskezeléssel kapcsolatos belső szabályozás hiánya
A Hatóság végül figyelembe vette azt az ügy megítélése során, hogy az Ügyfél az incidensről való
tudomásszerzés időpontjában nem rendelkezett az adatvédelmi incidensek kezelésére vonatkozó
belső eljárásrenddel, az csak utólag került kialakításra. Az Ügyfél nyilatkozata alapján az
incidenskezelési szabályzat csupán tervezet szintjén állt rendelkezésre, annak véglegesítése a
Hatóság ellenőrzését megelőzően még nem történt meg. Az incidenskezelési szabályzat részletes
kidolgozására, csak jóval az ügy tárgyát képező incidens és a hatósági ellenőrzés megindítása
után, 2019. májusában került sor. Az Ügyfél a szabályzat elkészítésével való késlekedés
indokaként arra hivatkozott, hogy a honvédelmi szervek adatvédelmi incidensekkel kapcsolatos
feladatait is általánosságban meghatározó 2/2019. (I. 24.) HM utasítás csak 2019. február 1-jén
lépett hatályba.
A Hatóság a fentiekkel kapcsolatban rá kíván mutatni arra, hogy az általános adatvédelmi rendelet
4. cikk 12. pontja alapján adatvédelmi incidensnek a biztonsági sérülésekből adódó, személyes
adatok érintő jogellenes műveletek minősülnek. A fogalom szempontjából így a biztonsági
eseménnyel való kapcsolat kulcselemnek tekinthető.
Az adatkezelés biztonságával kapcsolatban a rendelet 32. cikk (1) bekezdése kimondja, hogy
többek között a tudomány és technológia állása és a felmerülő kockázatok figyelembe vételével az
adatkezelő feladata, hogy az adatok biztonságát megfelelő technikai és szervezési
intézkedésekkel garantálja. Ezen cikk (1) bekezdés b) pontja alapján az adatbiztonsági
intézkedések hivatottak arra is, hogy a személyes adatok kezelésére használt rendszerek és
szolgáltatások folyamatos bizalmas jellegének biztosítását, integritását, rendelkezésre állását és
ellenálló képességét garantálják.
A fentieken túl az általános adatvédelmi rendelet 24. cikk (1) bekezdése is kimondja a megfelelő
technikai és szervezési intézkedések végrehajtásának kötelezettségét az adatkezeléssel
kapcsolatban. E cikk az adott adatkezelés jellege, hatóköre, körülményei és céljai, valamint a
természetes személyek jogaira és szabadságaira jelentett, változó valószínűségű és súlyosságú
kockázat figyelembevételével kívánja meg az ilyen intézkedések alkalmazását. A (2) bekezdés
szerint ezen technikai és szervezési intézkedések részeként az adatkezelő megfelelő belső
adatvédelmi szabályokat is alkalmaz, ha az az adatkezelési tevékenység vonatkozásában
arányos.

14

A Hatóság álláspontja szerint az adatkezelés biztonságát szolgáló megfelelő szervezési
intézkedésnek tekinthető az, ha az adatkezelő az adatvédelmi incidensek kezelésére vonatkozó
belső szabályzatot alakít ki és azt következetesen betartatja. A belső felelősségi köröket, a
kivizsgálás és jelentés rendjét részletesen lefektető és valamennyi érintett munkatárs számára
ismert szabályzat megléte esetén az adatkezelő gyorsabban és hatékonyabban tudja kezelni a
személyes adatokat is érintő biztonsági eseményeket és tudja végső soron garantálni az
adatkezelés biztonságának való megfelelést (pl. megtenni azon intézkedéseket, hogy a jövőben
lehetőleg hasonló incidens ne forduljon elő).
A Hatóság kihangsúlyozza, hogy a belső incidenskezelési szabályzat elkészítése – a rendelet 24.
cikk (1) bekezdésére tekintettel – akkor várható el az adatkezelőtől, ha az az adatkezelési
tevékenység vonatkozásában arányos.
Az Ügyfél vonatkozásában a Hatóság megítélése szerint – tevékenységére és az általa kezelt
adatok jellegére tekintettel – kifejezetten elvárható lett volna, hogy már az általános adatvédelmi
rendelet alkalmazandóságától, így már 2018. május 25-től rendelkezzen az adatvédelmi
incidensek kezelésére vonatkozó szabályzattal. Ennek oka, hogy az Ügyfél az ország egyik
legnagyobb egészségügyi intézményeként, fő tevékenysége keretein belül nagy számban kezel a
rendelet 9. cikke szerinti különleges (egészségügyi) adatokat. Az adatvédelmi incidensekre való
reagálás, azok kivizsgálása és a szükséges intézkedések megtétele szempontjából egy ilyen
érzékeny adatokat nagy számban kezelő intézménynél elvárható a belső szabályzat megléte.
Ennek hiányában, már csak a szervezet méretéből adódóan is, csúszhat a hatékony reagálás és a
biztonságos helyzet helyreállítása egy adatvédelmi incidenssel kapcsolatban. Ez az Ügyfél
részéről általánosságban akkor is elvárható, ha jelen ügyben egyébként különleges adatokat az
incidens nem érintett.
A Hatóság nem tudja elfogadni az Ügyfél azon indokát, hogy a belső incidenskezelési szabályzat
kialakítására azért nem került időben sor, mivel az ezen feladatokat meghatározó, korábban
hivatkozott HM utasítás csak 2019. február 1-jén lépett hatályba. Egyrészt azért mert a hivatkozott
utasítás csupán egyetlen szakasza (20. §) foglalkozik ezen kérdéskörrel, és az is csak rendkívül
általános szabályokat állapít meg (mindössze 6 bekezdésben) az adatvédelmi incidensek
kezelésével kapcsolatban. Másrészt az általános adatvédelmi rendelet közvetlen hatályából
következően az adatkezelők akkor járnak el helyesen, ha már annak alkalmazandóvá válásakor fel
vannak készülve az abból fakadó kötelezettségeknek történő megfelelésre. A Hatóság megítélése
szerint ezért – összhangban az elszámoltathatóság elvével – az Ügyfél akkor járt volna el
helyesen, ha már 2018. május 25-étől rendelkezett volna incidenskezelési szabályzattal és nem
várt volna a jogalkotóra. A jogalkotási aktus kiadását követően természetesen nincs annak
akadálya, hogy az Ügyfél összhangba hozza a már meglévő szabályzatát a jogszabályból eredő
esetleges további kötelezettségekkel, eltérésekkel.
Az Ügyfél által végzett adatkezelésekkel kapcsolatban a Hatóság továbbá meg kívánja jegyezni,
hogy a honvédségi adatkezelésről, az egyes honvédelmi kötelezettségek teljesítésével
kapcsolatos katonai igazgatási feladatokról szóló 2013. évi XCVII. törvény (a továbbiakban: Haktv.)
8/F. § (1) bekezdése alapján8 a Honvédség személyi állománya tekintetében a Honvédség
Haktv. 8/F. § (1) bekezdés: A Honvédség a központi egészségügyi szervezetének szolgáltatásaira való
igényjogosultság nyilvántartása, ellenőrzése, az igényjogosulti létszám meghatározása és aktualizálása céljából kezeli a
vonatkozó kormányrendeletben meghatározott személyi állomány 16. melléklet 5. pontja szerinti adatait.
8

15

központi egészségügyi szervezetének szolgáltatásaira való igényjogosultság nyilvántartása,
ellenőrzése, az igényjogosulti létszám meghatározása és aktualizálása – tekintettel az Infotv. 3. §
10c. pontjára9 – honvédelmi célú adatkezelésnek minősül. E körülményre a Hatóságnak 2019.
április 19-én tett, a Hatóságnál NAIH/2019/2485/6 ügyiratszámon iktatott nyilatkozatában az Ügyfél
maga is utalt.
A Hatóság megjegyzi, hogy a panaszos nem tartozik a Honvédség személyi állományába, így a
Hatóság megítélése szerint személyes adatainak kezelése az igényjogosultság igénylése
tekintetében nem minősül honvédelmi célú és így a Haktv. hatálya alá tartozó adatkezelésnek. Az
Ügyfélnél azonban a Honvédség személyi állományába tartozó érintettek személyes adatainak
kezelésére már ezen előírások az irányadóak. Ennek megfelelően a személyi állomány
igényjogosulti kérelmeinek kezelésére az Infotv. – mint a honvédelmi célú adatkezelésekre
alkalmazandó általános adatvédelmi norma – alábbi rendelkezései is irányadóak.
A honvédelmi célú adatkezelést (is) folytató adatkezelők részére az Infotv. 25/A. § (1) bekezdése
is előírja, hogy az adatkezelő az adatkezelés jogszerűségének biztosítása érdekében az
adatkezelés összes körülményéhez, így különösen céljához, valamint az érintettek alapvető
jogainak érvényesülését az adatkezelés által fenyegető kockázatokhoz igazodó műszaki és
szervezési intézkedéseket tesz, ideértve indokolt esetben az álnevesítés alkalmazását. Ezeket az
intézkedéseket az adatkezelő rendszeresen felülvizsgálja és szükség esetén megfelelően
módosítja. Az Infotv. ezen szakaszának (3) bekezdése kötelezően előírja, hogy ha az adatkezelő
adatvédelmi tisztviselő kijelölésére köteles, az (1) bekezdésben meghatározott intézkedések
részeként az adatkezelő belső adatvédelmi és adatbiztonsági szabályzatot alkot meg és alkalmaz.
Az Ügyfél az adatbiztonság garantálásának részeként, honvédelmi célú adatkezelést is folytató
szervezetként az Infotv. ezen előírásainak sem tett eleget. Az Infotv-nek a szabályzatok
megalkotásával kapcsolatos hivatkozott előírása 2018. július 26-tól hatályos és alkalmazandó, így
az Ügyfél a honvédelmi célú adatkezeléseit érintő incidensek kezelésével kapcsolatban is
késedelembe esett.
A Hatóság ezért megállapította, hogy az Ügyfél nem tett eleget az általános adatvédelmi rendelet
32. cikk (1) bekezdésében, továbbá a 24. cikk (1) és (2) bekezdéseiben, valamint az Infotv. 25/A. §
(1) és (3) bekezdéseiben foglaltaknak, amikor nagyszámú különleges adat kezelőjeként, továbbá
honvédelmi célú adatkezelést is végző, adatvédelmi tisztviselő kijelölésére is kötelezett szervként10
nem alakított ki időben belső incidenskezelési szabályzatot.
d. A kiszabott bírsággal kapcsolatos megállapítások
A Hatóság megvizsgálta, hogy indokolt-e az Ügyféllel szemben adatvédelmi bírság kiszabása. E
körben a Hatóság az általános adatvédelmi rendelet 83. cikk (2) bekezdése és az Infotv. 75/A. §-a
alapján, figyelemmel – az Infotv. 25/A. § (1) és (3) bekezdéseiben foglaltak megsértésével
Infotv. 3. § 10c. pont: honvédelmi célú adatkezelés: a honvédségi adatkezelésről szóló törvény, továbbá a
honvédelemről és a Magyar Honvédségről, valamint a különleges jogrendben bevezethető intézkedésekről szóló
törvény, és a Magyar Köztársaság területén szolgálati céllal tartózkodó külföldi fegyveres erők, valamint a Magyar
Köztársaság területén felállított nemzetközi katonai parancsnokságok és állományuk nyilvántartásáról, valamint
jogállásukhoz kapcsolódó egyes rendelkezésekről szóló törvény hatálya alá tartozó adatkezelés.
9

Az általános adatvédelmi rendelet 37. cikk (1) bekezdés c) pontja alapján az adatkezelő és az adatfeldolgozó
adatvédelmi tisztviselőt jelöl ki minden olyan esetben, amikor: az adatkezelő vagy az adatfeldolgozó fő tevékenységei a
személyes adatok 9. cikk szerinti különleges kategóriáinak […] nagy számban történő kezelését foglalják magukban.
10

16

összefüggésben – az Infotv. 61. § (5) bekezdésére is, mérlegelte az ügy összes releváns
körülményét és megállapította, hogy a jelen eljárás során feltárt jogsértés esetében a
figyelmeztetés se nem arányos, se nem visszatartó erejű szankció, mindenekelőtt arra tekintettel,
hogy az Ügyfél nem csak az ügy tárgyát képező incidenssel kapcsolatban nem tett eleget az
általános adatvédelmi rendelet vonatkozó rendelkezéseinek, hanem egyáltalán nem rendelkezett
az eset megtörténtekor belső incidenskezelési szabályzattal, amelynek a megléte azonban
részéről elvárható. A Hatóság a szabályzat hiányát rendszerszintű problémának tekinti, amely
alapján a jogsértő helyzet a rendelet alkalmazandóvá válása utáni majd egy éves időszakban
fennállt az adatkezelőnél. Ez akár más, ebben az időszakban bekövetkezett incidensek hatékony
kezelését is hátráltathatta. Megjegyzi továbbá a Hatóság, hogy bírság összege meghatározásakor
figyelemmel volt arra is, hogy az Ügyfél az ország egyik legnagyobb egészségügyi intézménye,
ezért tőle elvárható, hogy adatkezelési folyamatait megfelelően megszervezze (ez tevékenysége
jellegénél fogva sem okozhat semmilyen nehézséget számára). A Hatóság e körben szintén
figyelembe vette, hogy az Ügyfelet a nála – a jelen ügyben vizsgált incidenset követően –
bekövetkezett másik incidens nem megfelelő kezelése miatt NAIH/2019/5743/6 számú, 2019.
október 11-i határozatával szintén marasztalni volt szükséges.
Ügyfél költségvetési szerv, melynek esetében az Infotv. 61. § (4) bekezdés b) pontja alapján a
bírság mértéke százezertől húszmillió forintig terjedhet.
A Hatóság a bírság összegének meghatározása során figyelembe vette, hogy az Ügyfél által
elkövetett jogsértések az általános adatvédelmi rendelet 83. cikk (4) bekezdése szerint az
alacsonyabb maximális összegű bírságkategóriába tartozó jogsértésnek minősülnek. Emellett a
bírság összegének meghatározása során az alábbi releváns tényezőket vette figyelembe. Az
Infotv. 25/A. § (1) és (3) bekezdése megsértésének az általános adatvédelmi rendelet
rendelkezéseinek megsértésével egyidejű megállapítása a bírság összegét nem érintette, a
Hatóság ezt a bírság mértéke tekintetében – a két szabályozásból eredő kötelezettségek lényegi
azonosságára tekintettel – nem tekintette külön releváns tényezőnek.
Enyhítő körülményként vette figyelembe a Hatóság, hogy a feltárt tényállás alapján az incidens
csupán egyetlen személy személyes adatait érintette, amelyek között (jelen ügyben legalábbis)
nem szerepeltek különleges, egészségügyi adatok. A Hatóság emellett azt is figyelembe vette,
hogy az Ügyfél, bár nem indokolatlan késedelem nélkül, de végül utólag bejelentette a Hatóság
számára az adatvédelmi incidenst, rögzítette azt a 33. cikk cikk (5) bekezdése szerinti
nyilvántartásban, és az egyéb, az adatvédelmi incidenst követően hozott, a felettes szerv által
előírt intézkedései is elfogadhatóak a kockázatok csökkentése érdekében. Ezen felül az Ügyfél a
Hatóság eljárását követően kialakította végül a belső incidenskezelési szabályzatát is.
A Hatóság figyelemmel volt arra is, hogy az Ügyfél együttműködött a Hatósággal az ügy
kivizsgálása során, noha e magatartást – mivel a jogszabályi kötelezettségek betartásán nem ment
túl – kifejezetten enyhítő körülményként nem értékelte.
A bírság kiszabása során a Hatóság figyelembe vette az Ügyfél 2019 évi előirányzott
költségvetését, amelyről az Országgyűlés honlapján érhetőek el nyilvános információk.11 A
kiszabott adatvédelmi bírság így nem lépi túl az Infotv. 61. § (4) bekezdés b) pontja alapján
kiszabható bírság maximumát, továbbá az Ügyfél éves költségvetéséhez képest, az incidensben
érintett személyes adatok és érintettek számát (egy fő) tekintve is arányosnak tekinthető.
Lásd: https://www.parlament.hu/irom41/00503/adatok/fejezetek/13.pdf, 5. oldal:
MH Egészségügyi Központ cím: Kiadás: 38.551.800.000 Ft, Bevétel: 28.798.300.000 Ft, Támogatás: 9.753.500.000 Ft.
11

17

Az Ügyfél közfeladatot ellátó, költségvetési szerv, és a jogsértő adatkezelésre e közfeladata
ellátásával összefüggésben került sor. A Hatóság ezért az Infotv. 61. § (2) bekezdés b) pontja
alapján elrendelte a határozatnak az adatkezelő, vagyis az Ügyfél azonosító adatainak
közzétételével történő nyilvánosságra hozatalát.
IV.

Egyéb kérdések

A Hatóság hatáskörét az Infotv. 38. § (2) és (2a) bekezdése határozza meg, illetékessége az
ország egész területére kiterjed.
Az Ákr. 112. §-a, és 116. § (1) bekezdése, illetve a 114. § (1) bekezdése alapján a határozattal
szemben közigazgatási per útján van helye jogorvoslatnak.
A közigazgatási per szabályait a közigazgatási perrendtartásról szóló 2017. évi I. törvény (a
továbbiakban: Kp.) határozza meg. A Kp. 12. § (2) bekezdés a) pontja alapján a Hatóság
döntésével szembeni közigazgatási per törvényszéki hatáskörbe tartozik, a perre a Kp. 13. § (11)
bekezdése alapján a Fővárosi Törvényszék kizárólagosan illetékes. A polgári perrendtartásról
szóló 2016. évi CXXX. törvénynek (a továbbiakban: Pp.) – a Kp. 26. § (1) bekezdése alapján
alkalmazandó – 72. §-a alapján a törvényszék hatáskörébe tartozó perben a jogi képviselet
kötelező. Kp. 39. § (6) bekezdése szerint – ha törvény eltérően nem rendelkezik – a keresetlevél
benyújtásának a közigazgatási cselekmény hatályosulására halasztó hatálya nincs.
A Kp. 29. § (1) bekezdése és erre tekintettel a Pp. 604. § szerint alkalmazandó, az elektronikus
ügyintézés és a bizalmi szolgáltatások általános szabályairól szóló 2015. évi CCXXII. törvény (a
továbbiakban: E-ügyintézési tv.) 9. § (1) bekezdés b) pontja szerint az ügyfél jogi
képviselője elektronikus kapcsolattartásra kötelezett.
A keresetlevél benyújtásának idejét és helyét a Kp. 39. § (1) bekezdése határozza meg. A
tárgyalás tartása iránti kérelem lehetőségéről szóló tájékoztatás a Kp. 77. § (1)-(2) bekezdésén
alapul. A közigazgatási per illetékének mértékét az illetékekről szóló 1990. évi XCIII. törvény
(továbbiakban: Itv.) 44/A. § (1) bekezdése határozza meg. Az illeték előzetes megfizetése alól az
Itv. 59. § (1) bekezdése és 62. § (1) bekezdés h) pontja mentesíti az eljárást kezdeményező felet.
Az Ákr. 132. §-a szerint, ha a kötelezett a hatóság végleges döntésében foglalt kötelezésnek nem
tett eleget, az végrehajtható. A Hatóság határozata az Ákr. 82. § (1) bekezdése szerint a közléssel
véglegessé válik. Az Ákr. Az Ákr. 133. §-a értelmében a végrehajtást - ha törvény vagy
kormányrendelet másként nem rendelkezik - a döntést hozó hatóság rendeli el. Az Ákr. 134. §-a
értelmében a végrehajtást - ha törvény, kormányrendelet vagy önkormányzati hatósági ügyben
helyi önkormányzat rendelete másként nem rendelkezik - az állami adóhatóság foganatosítja. Az
Infotv. 60. § (7) bekezdése alapján a Hatóság határozatában foglalt, meghatározott cselekmény
elvégzésére, meghatározott magatartásra, tűrésre vagy abbahagyásra irányuló kötelezés
vonatkozásában a határozat végrehajtását a Hatóság foganatosítja.
Budapest, 2019. október 24.
Dr. Péterfalvi Attila
elnök
c. egyetemi tanár

18


Iktatószám:

NAIH/2019/2076/11

Tárgy:

kérelemnek részben helyt adó
határozat, hivatalbóli határozat

A Nemzeti Adatvédelmi és Információszabadság Hatóság (a továbbiakban: Hatóság)
a ………………………………. (lakóhely: …………………………….; a továbbiakban:
Kérelmező) 2019. február 15-i kérelmére képmás személyes adata Kerepes Város
Települési Önkormányzata (székhelye: 2144 Kerepes, Vörösmarty u. 2.; a továbbiakban:
Kötelezett) általi kezelése tárgyában megindult – a Hatóság által 2019. március 11-én
hivatalból a Kötelezett biztonsági kamerákkal kapcsolatos általános adatkezelési gyakorlatára
kiterjesztett – adatvédelmi hatósági eljárásban:
I. határozatában
1. a Kérelmező kérelmének részben helyt ad és megállapítja, hogy a Kötelezett megsértette
a Kérelmező információs önrendelkezési jogát azzal, hogy a 2144 Kerepes, Vörösmarty u. 2.
épületben elhelyezett biztonsági kamerái – az indokolásban részletezett okokból – a
személyes adatok kezelése tekintetében történő védelméről és az ilyen adatok szabad
áramlásáról, valamint a 95/46/EK irányelv hatályon kívül helyezéséről szóló 2016/679/EU
rendelet (a továbbiakban: általános adatvédelmi rendelet) rendelkezései megsértésével
kezelték a Kérelmező képmás személyes adatát;
2. hivatalból megállapítja, hogy a Kötelezett 2144 Kerepes, Vörösmarty u. 2. épületben
elhelyezett biztonsági kameráival kapcsolatos adatkezelési gyakorlata – az indokolásban
részletezett okokból – nem felel meg az általános adatvédelmi rendelet rendelkezéseinek,
továbbá 2019. március 26. előtt az előzetes tájékoztatási kötelezettségének sem tett eleget az
érintettek felé.
3. hivatalból megtiltja az I.2. pont szerinti jogellenes kamerás adatkezelés folytatását;
4. a kérelem szankció megállapítására vonatkozó részét elutasítja, ugyanakkor Kötelezettet
az általa végzett jogellenes adatkezelés miatt hivatalból
5 000 000 Ft, azaz ötmillió forint
adatvédelmi bírság
megfizetésére kötelezi.
5. hivatalból elrendeli a jelen határozat nyilvánosságra hozatalát a Hatóság honlapján a
Kötelezett azonosító adatainak közzétételével, a nem közérdekből nyilvános adatok
anonimizálásával.
II. végzésében
tekintettel arra, hogy túllépte az ügyintézési határidőt, akként rendelkezik, hogy 10 000 Ft-ot,
azaz tízezer forintot a Kérelmezőnek – írásban megjelölendő választása szerint –
bankszámlára utalással vagy postai utalvánnyal megfizet.
Az I.4. pont szerinti bírságot a jelen határozat véglegessé válásától számított 30 napon belül
a Hatóság központosított bevételek beszedése célelszámolási forintszámlája (1003200001040425-00000000 Központosított beszedési számla IBAN: HU83 1003 2000 0104 0425
0000 0000) javára kell megfizetni. Az összeg átutalásakor a NAIH/2019/2076 BÍRS. számra
kell hivatkozni.

2

Ha a Kötelezett a bírságfizetési kötelezettségének határidőben nem tesz eleget, késedelmi
pótlékot köteles fizetni. A késedelmi pótlék mértéke a törvényes kamat, amely a késedelemmel
érintett naptári félév első napján érvényes jegybanki alapkamattal egyezik meg.
Az I.3. pontban előírt kötelezettség teljesítését a Kötelezettnek a jelen határozat véglegessé
válásától számított 30 napon belül kell írásban – az azt alátámasztó bizonyítékok
előterjesztésével együtt – igazolnia a Hatóság felé.
A bírság és a késedelmi pótlék meg nem fizetése, illetve a fenti I.3. pont szerinti kötelezettség
nem teljesítése esetén a Hatóság elrendeli a határozat végrehajtását.
A jelen határozattal szemben közigazgatási úton jogorvoslatnak nincs helye, de az a közléstől
számított 30 napon belül a Fővárosi Törvényszékhez címzett keresettel közigazgatási perben
megtámadható. A II. pont szerinti végzéssel szemben nincs helye önálló jogorvoslatnak, az
csak az ügy érdemében hozott határozat elleni jogorvoslati kérelemben támadható meg. A
keresetlevelet a Hatósághoz kell benyújtani, elektronikusan, amely azt az ügy irataival együtt
továbbítja a bíróságnak. A tárgyalás tartása iránti kérelmet a keresetben jelezni kell. A teljes
személyes illetékmentességben nem részesülők számára a bírósági felülvizsgálati eljárás
illetéke 30 000 Ft, a per tárgyi illetékfeljegyzési jog alá esik. A Fővárosi Törvényszék előtti
eljárásban a jogi képviselet kötelező.
INDOKOLÁS
I.

Az eljárás menete és a tényállás tisztázása

1. A Hatósághoz benyújtott kérelmében a Kérelmező a Kötelezett székhelyén üzemeltetett
biztonsági kamerák adatkezelését kifogásolta. Ebben sérelmezte az épületben dolgozók
megfigyelését, az előzetes tájékoztatás hiányát, hogy többek között ismeretlen a felvételek
rögzítésének intervalluma, az adattárolás ideje, az ellenőrző személyzet megfelelő
jogosultsága, hogy online illetve valósidejű megfigyelés fennáll-e, készült-e a kamera
működését szabályozó bármilyen szabályzat és a sérelmezett adatkezelésért felelős kiléte.
Kérelmező ezzel kapcsolatban kérte a Hatóságtól a jogellenes adatkezelés megállapítását és
a Kötelezett jogszabályoknak megfelelő adatkezelésre kötelezését. A Kérelmező kérte még
megfelelő jogkövetkezmény megállapítását is.
2. A kérelem nyomán az információs önrendelkezési jogról és az információszabadságról
szóló 2011. évi CXII. törvény (a továbbiakban: Infotv.) 60. § (1) bekezdése alapján adatvédelmi
hatósági eljárás indult, amelyet a Hatóság egy hiánypótlási felhívást követően 2019. március
11-i végzésében – a … Német Önkormányzat Kerepes beadványára tekintettel – hivatalból
kiterjesztett a Kötelezett biztonsági kamerákkal kapcsolatos általános adatkezelési
gyakorlatára, míg a Kérelmező személyes érintettségét a Kérelmező egyéni kérelme alapján
vizsgálta.
3. A hatósági eljárás során a Hatóság 2019. március 11-én küldött megkeresése nyomán a
Kötelezett 2019. március 27-én megküldte a biztonsági kamerákra vonatkozó dokumentációját
és adatkezelési tájékoztatóját, amely szerint a Kötelezett minősül adatkezelőnek, a kamerák
felvételeit pedig kizárólag biztonsági esemény esetén vagy hatósági, rendőrségi megkeresés
teljesítésére használják fel, és ezek hiányában 3 munkanap elteltével a felvételek
automatikusan törlésre kerülnek megnézés nélkül. A felvételekhez csak az adminisztrátor fér
hozzá, automatikus naplózással, amelyből másolatot küldött a Kötelezett. A kapott
dokumentáció alapján a Hatóság észlelte, hogy az adatkezelési tájékoztató és

3

érdekmérlegelési teszt hatálya 2019. március 26., ezért a Hatóság ismételten megkereste a
Kötelezettet a vizsgált időszakban hatályban lévő dokumentáció megküldése céljából.
4. A Hatóság újabb tényállás tisztázó kérdéseire a Kötelezett 2019. május 23-i válaszában azt
nyilatkozta, hogy a 2018. május 25. és 2019. március 25. közötti időszakban „nem volt kijelölve
adatkezelő”, és nem rendelkezett sem belső szabályzattal, sem adatkezelési tájékoztatóval a
biztonsági kamerák adatkezelésével kapcsolatban.
5. Az adatkezelő személyének tisztázása érdekében a Hatóság újabb tényállás tisztázó
kérdéseire a Kötelezett 2019. július 2-i válaszában azt nyilatkozta, hogy 2019. március 26.
előtt a 2144 Kerepes, Vörösmarty u. 2. szám alatti épület üzemeltetője a Kötelezett volt. A
Hatóság további kérdésére a Kötelezett előadta, hogy az épületen belül a Német
Önkormányzat Kerepes a földszinti 12. számú irodát használja, valamint szükség esetén a
földszinti kistárgyalót és az emeleti tanácskozó termet.
A kérelem, és a kötelezettnek a megkeresésekre adott válaszai, általa szolgáltatott
bizonyítékok alapján megállapíthatóak voltak továbbá a következők.
6. A Kötelezett az Ötv. 41. § (1) bekezdése alapján önálló jogi személy. A 15/2012. (IV.27.)
önkormányzati rendelet 3. számú melléklete szerint a 2144 Kerepes, Vörösmarty u. 2. szám
alatti ingatlan a Kötelezett tulajdonában van. Az Ötv. 107. §-a alapján a helyi önkormányzat
tulajdonában lévő vagyonnal kapcsolatos tulajdonosi jogok gyakorlásáról a Kötelezett
képviselő-testülete rendelkezik. Az Ötv. 41. § (2) bekezdése alapján az önkormányzati
feladatok ellátását a képviselő-testület és szervei biztosítják, melyek egyike a polgármesteri
hivatal. A Kötelezett polgármesteri hivatala 2013. szeptember 30-án szerződést kötött a 2144
Kerepes, Vörösmarty u. 2. szám alatti ingatlanon kamerák létesítéséről és üzemeltetéséről. A
Kötelezett polgármesteri hivatala a kamerák karbantartására és szervizelésére 2014. március
24-én kötött szerződést. A kiépítésről szóló szerződés nem állt rendelkezésre. A Kötelezett
nyilatkozata szerint jelenleg a Kötelezett a kamerák adatkezelője. Ezen üzemeltetési
szerződéseket a Kötelezett jegyzője írta alá. Nem áll rendelkezésre hivatalos képviselőtestületi vagy más döntés a kamerák használatával és felszerelésével kapcsolatban. A
Kötelezett nyilatkozata szerint a 2144 Kerepes, Vörösmarty u. 2. alatti ingatlan üzemeltetője a
2019. március 26. előtti időszakban a Kötelezett volt.
A Kötelezett által felszereltetett 2 db kültéri kamera a parkolót, 3 db beltéri kamera a bejárat
körüli területet, az emeleti lépcsőt és az emeleti közlekedőfolyosót figyeli meg. A kamerák
hang nélküli videofelvételt készítenek. A kamerás megfigyelés érintettjei a Kötelezett
alkalmazottai, a helyi önkormányzati és nemzetiségi önkormányzati képviselők, valamint az
önkormányzati ügyintézésre érkező ügyfelek.
A kamerafelvételeket a rendelkezésre álló információk szerint csak biztonsági esemény esetén
tekintik meg, amelyre a hozzáférési napló másolata szerint 2019. január 1. és 2019. március
22. között nem volt példa.
A Kötelezett 2019. május 23-i nyilatkozata szerint a kamerarendszerhez kizárólag az
adminisztrátor rendelkezik hozzáférési joggal, míg a felvételeket a jegyző és az adatvédelmi
tisztviselő ismerheti meg naplózott módon, ugyanakkor a 2019. március 26-tól hatályos
adatkezelési tájékoztató szerint a felvételek megismerésére a polgármester, a jegyző, az
aljegyző és az adatvédelmi tisztviselő jogosult.
II.

Az ügyben alkalmazandó jogszabályi rendelkezések

Az általános adatvédelmi rendelet 2. cikk (1) bekezdése szerint a rendeletet kell alkalmazni a
személyes adatok részben vagy egészben automatizált módon történő kezelésére, valamint

4

azoknak az adatoknak a nem automatizált kezelésére, amelyek valamely nyilvántartási
rendszer részét képezik, vagy amelyeket egy nyilvántartási rendszer részévé kívánnak tenni.
Az általános adatvédelmi rendelet hatálya alá tartozó adatkezelésre az Infotv. 2. § (2)
bekezdése szerint az általános adatvédelmi rendeletet az ott megjelölt rendelkezésekben
foglalt kiegészítésekkel kell alkalmazni.
Az Infotv. 60. § (1) bekezdése alapján a személyes adatok védelméhez való jog érvényesülése
érdekében a Hatóság az érintett erre irányuló kérelmére adatvédelmi hatósági eljárást indít és
hivatalból adatvédelmi hatósági eljárást indíthat.
A hatósági eljárás lefolytatására az általános közigazgatási rendtartásról szóló 2016. évi CL.
törvény (a továbbiakban: Ákr.) 7. § (1) bekezdése alapján az Ákr. rendelkezéseit kell
alkalmazni.
Az általános adatvédelmi rendelet 4. cikk 1. pontja alapján személyes adat azonosított vagy
azonosítható természetes személyre vonatkozó bármely információ.
Az általános adatvédelmi rendelet 4. cikk 7. pontja alapján adatkezelő az a természetes vagy
jogi személy, közhatalmi szerv, ügynökség vagy bármely egyéb szerv, amely a személyes
adatok kezelésének céljait és eszközeit önállóan vagy másokkal együtt meghatározza.
Az általános adatvédelmi rendelet 5. cikk (1) bekezdése a) pontja alapján a személyes adatok
kezelését jogszerűen és tisztességesen, valamint az érintett számára átlátható módon kell
végezni („jogszerűség, tisztességes eljárás és átláthatóság”).
Az általános adatvédelmi rendelet 5. cikk (1) bekezdése b) pontja alapján a személyes adatok
gyűjtése csak meghatározott, egyértelmű és jogszerű célból történhet, és azokat nem lehet
ezekkel a célokkal össze nem egyeztethető módon kezelni („célhoz kötöttség”).
Az általános adatvédelmi rendelet 5. cikk (1) bekezdése c) pontja alapján a személyes adatok
az adatkezelés céljai szempontjából megfelelőek és relevánsak kell, hogy legyenek, és a
szükségesre kell korlátozódniuk („adattakarékosság”).
Az általános adatvédelmi rendelet 5. cikk (2) bekezdése alapján az adatkezelő felelős az (1)
bekezdésnek való megfelelésért, továbbá képesnek kell lennie e megfelelés igazolására
(„elszámoltathatóság”).
Az általános adatvédelmi rendelet 6. cikk (1) bekezdése alapján a személyes adatok kezelése
kizárólag akkor és annyiban jogszerű, amennyiben az ott felsorolt jogalapok legalább egyike
fennáll.
Az általános adatvédelmi rendelet 6. cikk (1) bekezdés e) pontja alapján a személyes adatok
kezelése jogszerű lehet, ha az adatkezelés közérdekű vagy az adatkezelőre ruházott
közhatalmi jogosítvány gyakorlásának keretében végzett feladat végrehajtásához szükséges.
Az általános adatvédelmi rendelet 6. cikk (1) bekezdés f) pontja alapján a személyes adatok
kezelése jogszerű lehet, ha az adatkezelés az adatkezelő vagy egy harmadik fél jogos
érdekeinek érvényesítéséhez szükséges, kivéve, ha ezen érdekekkel szemben elsőbbséget
élveznek az érintett olyan érdekei vagy alapvető jogai és szabadságai, amelyek személyes
adatok védelmét teszik szükségessé, különösen, ha az érintett gyermek. Az általános
adatvédelmi rendelet 6. cikk (1) bekezdés első albekezdés f) pontja nem alkalmazható a
közhatalmi szervek által feladataik ellátása során végzett adatkezelésre.

5

Az általános adatvédelmi rendelet 6. cikk (3) bekezdése szerint az (1) bekezdés c) és e) pontja
szerinti adatkezelés jogalapját a következőknek kell megállapítania:
a) az uniós jog, vagy
b) azon tagállami jog, amelynek hatálya alá az adatkezelő tartozik.
Az Infotv. 5. § (3) bekezdése szerint az általános adatvédelmi rendelet 6. cikk (1) bekezdés c)
és e) pontjában meghatározott adatkezelés (a továbbiakban: kötelező adatkezelés) esetén a
kezelendő adatok fajtáit, az adatkezelés célját és feltételeit, az adatok megismerhetőségét, az
adatkezelő személyét, valamint az adatkezelés időtartamát vagy szükségessége időszakos
felülvizsgálatát az adatkezelést elrendelő törvény, illetve önkormányzati rendelet határozza
meg.
Az általános adatvédelmi rendelet 12. cikk (1) bekezdése alapján az adatkezelő megfelelő
intézkedéseket hoz annak érdekében, hogy az érintett részére a személyes adatok kezelésére
vonatkozó, a 13. és a 14. cikkben említett valamennyi információt és a 15–22. és 34. cikk
szerinti minden egyes tájékoztatást tömör, átlátható, érthető és könnyen hozzáférhető
formában, világosan és közérthetően megfogalmazva nyújtsa, különösen a gyermekeknek
címzett bármely információ esetében. Az információkat írásban vagy más módon – ideértve
adott esetben az elektronikus utat is – kell megadni. Az érintett kérésére szóbeli tájékoztatás
is adható, feltéve, hogy más módon igazolták az érintett személyazonosságát.
Az adatkezelő az általános adatvédelmi rendelet 13. cikke szerinti tájékoztatást köteles
megadni az érintettek részére, amennyiben a személyes adatokat közvetlenül az érintettektől
gyűjti. Az általános adatvédelmi rendelet 13. cikke alapján az adatkezelő a személyes adatok
megszerzésének időpontjában az érintett rendelkezésére bocsátja a következő információk
mindegyikét:
a) az adatkezelőnek és – ha van ilyen – az adatkezelő képviselőjének a kiléte és
elérhetőségei;
b) az adatvédelmi tisztviselő elérhetőségei, ha van ilyen;
c) a személyes adatok tervezett kezelésének célja, valamint az adatkezelés jogalapja;
d) a 6. cikk (1) bekezdésének f) pontján alapuló adatkezelés esetén, az adatkezelő vagy
harmadik fél jogos érdekei;
e) adott esetben a személyes adatok címzettjei, illetve a címzettek kategóriái, ha van
ilyen;
f) adott esetben annak ténye, hogy az adatkezelő harmadik országba vagy nemzetközi
szervezet részére kívánja továbbítani a személyes adatokat, továbbá a Bizottság
megfelelőségi határozatának léte vagy annak hiánya, vagy a 46. cikkben, a 47. cikkben
vagy a 49. cikk (1) bekezdésének második albekezdésében említett adattovábbítás
esetén a megfelelő és alkalmas garanciák megjelölése, valamint az azok másolatának
megszerzésére szolgáló módokra vagy az azok elérhetőségére való hivatkozás.
g) a személyes adatok tárolásának időtartamáról, vagy ha ez nem lehetséges, ezen
időtartam meghatározásának szempontjairól;
h) az érintett azon jogáról, hogy kérelmezheti az adatkezelőtől a rá vonatkozó személyes
adatokhoz való hozzáférést, azok helyesbítését, törlését vagy kezelésének
korlátozását, és tiltakozhat az ilyen személyes adatok kezelése ellen, valamint az
érintett adathordozhatósághoz való jogáról;
i) a 6. cikk (1) bekezdésének a) pontján vagy a 9. cikk (2) bekezdésének a) pontján
alapuló adatkezelés esetén a hozzájárulás bármely időpontban történő
visszavonásához való jog, amely nem érinti a visszavonás előtt a hozzájárulás alapján
végrehajtott adatkezelés jogszerűségét;
j) a felügyeleti hatósághoz címzett panasz benyújtásának jogáról;

6

k) arról, hogy a személyes adat szolgáltatása jogszabályon vagy szerződéses
kötelezettségen alapul vagy szerződés kötésének előfeltétele-e, valamint hogy az
érintett köteles-e a személyes adatokat megadni, továbbá hogy milyen lehetséges
következményeikkel járhat az adatszolgáltatás elmaradása;
l) a 22. cikk (1) és (4) bekezdésében említett automatizált döntéshozatal ténye, ideértve
a profilalkotást is, valamint legalább ezekben az esetekben az alkalmazott logikára és
arra vonatkozóan érthető információk, hogy az ilyen adatkezelés milyen jelentőséggel,
és az érintettre nézve milyen várható következményekkel bír.
m) ha az adatkezelő a személyes adatokon a gyűjtésük céljától eltérő célból további
adatkezelést kíván végezni, a további adatkezelést megelőzően tájékoztatnia kell az
érintettet erről az eltérő célról és a (2) bekezdésben említett minden releváns
kiegészítő információról.
A Magyarország helyi önkormányzatairól szóló 2011. évi CLXXXIX. törvény (a továbbiakban:
Ötv.) 41. § (1) bekezdése szerint a helyi önkormányzat jogi személy, a Polgári Törvénykönyvről
szóló törvény jogi személyekre vonatkozó rendelkezéseit az e törvényben foglalt eltérésekkel
kell alkalmazni. A képviselő-testületet a polgármester, a megyei közgyűlés elnöke, a
főpolgármester képviseli.
Az Ötv. 41. § (2) bekezdése szerint az önkormányzati feladatok ellátását a képviselő-testület
és szervei biztosítják. A képviselő-testület szervei: a polgármester, a főpolgármester, a megyei
közgyűlés elnöke, a képviselő-testület bizottságai, a részönkormányzat testülete, a
polgármesteri hivatal, a megyei önkormányzati hivatal, a közös önkormányzati hivatal, a
jegyző, továbbá a társulás.
Az Ötv. 107. §-a szerint a helyi önkormányzatot – törvényben meghatározott eltérésekkel –
megilletik mindazok a jogok és terhelik mindazok a kötelezettségek, amelyek a tulajdonost
megilletik, terhelik. A tulajdonost megillető jogok gyakorlásáról a képviselő-testület
rendelkezik.
Az Infotv. 61. § (1) bekezdés a) pontja szerint az adatvédelmi hatósági eljárásban hozott
határozatában a Hatóság az Infotv. 2. § (2) bekezdésében meghatározott adatkezelési
műveletekkel összefüggésben az általános adatvédelmi rendeletben meghatározott
jogkövetkezményeket alkalmazhatja.
Az általános adatvédelmi rendelet 58. cikk (2) bekezdés b) pontja alapján a Hatóság
elmarasztalja az adatkezelőt vagy az adatfeldolgozót, ha adatkezelési tevékenysége
megsértette az általános adatvédelmi rendelet rendelkezéseit.
Az általános adatvédelmi rendelet 58. cikk (2) bekezdés f) pontja alapján a Hatóság
átmenetileg vagy véglegesen korlátozza az adatkezelést, ideértve az adatkezelés megtiltását
is.
Az általános adatvédelmi rendelet 58. cikk (2) bekezdés i) pontja alapján a Hatóság a 83.
cikknek megfelelően közigazgatási bírságot szab ki, az adott eset körülményeitől függően az
e bekezdésben említett intézkedéseken túlmenően vagy azok helyett.
Az általános adatvédelmi rendelet 83. cikk (1) bekezdés alapján a Hatóság biztosítja, hogy a
rendeletnek a (4), (5), (6) bekezdésben említett megsértése miatt az e cikk alapján kiszabott
közigazgatási bírságok minden egyes esetben hatékonyak, arányosak és visszatartó erejűek
legyenek.

7

Az Infotv. 75/A. §-a alapján a Hatóság az általános adatvédelmi rendelet 83. cikk (2)–(6)
bekezdésében foglalt hatásköreit az arányosság elvének figyelembevételével gyakorolja,
különösen azzal, hogy a személyes adatok kezelésére vonatkozó – jogszabályban vagy az
Európai Unió kötelező jogi aktusában meghatározott – előírások első alkalommal történő
megsértése esetén a jogsértés orvoslása iránt – az általános adatvédelmi rendelet 58. cikkével
összhangban – elsősorban az adatkezelő vagy adatfeldolgozó figyelmeztetésével intézkedik.
Az általános adatvédelmi rendelet 83. cikk (2) bekezdés alapján a közigazgatási bírságokat az
adott eset körülményeitől függően az 58. cikk (2) bekezdésének a)–h) és j) pontjában említett
intézkedések mellett vagy helyett kell kiszabni. Annak eldöntésekor, hogy szükség van-e
közigazgatási bírság kiszabására, illetve a közigazgatási bírság összegének megállapításakor
minden egyes esetben kellőképpen figyelembe kell venni a következőket:
a) a jogsértés jellege, súlyossága és időtartama, figyelembe véve a szóban forgó
adatkezelés jellegét, körét vagy célját, továbbá azon érintettek száma, akiket a
jogsértés érint, valamint az általuk elszenvedett kár mértéke;
b) a jogsértés szándékos vagy gondatlan jellege;
c) az adatkezelő vagy az adatfeldolgozó részéről az érintettek által elszenvedett kár
enyhítése érdekében tett bármely intézkedés;
d) az adatkezelő vagy az adatfeldolgozó felelősségének mértéke, figyelembe véve az
általa a 25. és 32. cikk alapján foganatosított technikai és szervezési intézkedéseket;
e) az adatkezelő vagy az adatfeldolgozó által korábban elkövetett releváns jogsértések;
f) a felügyeleti hatósággal a jogsértés orvoslása és a jogsértés esetlegesen negatív
hatásainak enyhítése érdekében folytatott együttműködés mértéke;
g) a jogsértés által érintett személyes adatok kategóriái;
h) az, ahogyan a felügyeleti hatóság tudomást szerzett a jogsértésről, különös tekintettel
arra, hogy az adatkezelő vagy az adatfeldolgozó jelentette-e be a jogsértést, és ha
igen, milyen részletességgel;
i) ha az érintett adatkezelővel vagy adatfeldolgozóval szemben korábban – ugyanabban
a tárgyban – elrendelték az 58. cikk (2) bekezdésében említett intézkedések
valamelyikét, a szóban forgó intézkedéseknek való megfelelés;
j) az, hogy az adatkezelő vagy az adatfeldolgozó tartotta-e magát a 40. cikk szerinti
jóváhagyott magatartási kódexekhez vagy a 42. cikk szerinti jóváhagyott tanúsítási
mechanizmusokhoz; valamint
k) az eset körülményei szempontjából releváns egyéb súlyosbító vagy enyhítő tényezők,
például a jogsértés közvetlen vagy közvetett következményeként szerzett pénzügyi
haszon vagy elkerült veszteség.
Az általános adatvédelmi rendelet 83. cikk (7) bekezdés alapján a felügyeleti hatóságok 58.
cikk (2) bekezdése szerinti korrekciós hatáskörének sérelme nélkül, minden egyes tagállam
megállapíthatja az arra vonatkozó szabályokat, hogy az adott tagállami székhelyű közhatalmi
vagy egyéb, közfeladatot ellátó szervvel szemben kiszabható-e közigazgatási bírság, és ha
igen, milyen mértékű.
Az Infotv. 61. § (4) bekezdés b) pontja alapján az általános adatvédelmi rendelet 83. cikke
szerint kiszabott bírság esetén a bírság mértéke százezertől húszmillió forintig terjedhet, ha
az adatvédelmi hatósági eljárásban hozott határozatban kiszabott bírság megfizetésére
kötelezett költségvetési szerv.
Az Ákr. 10. § (1) bekezdése szerint ügyfél az a természetes vagy jogi személy, egyéb
szervezet, akinek (amelynek) jogát vagy jogos érdekét az ügy közvetlenül érinti, akire

8

(amelyre) nézve a hatósági nyilvántartás adatot tartalmaz, vagy akit (amelyet) hatósági
ellenőrzés alá vontak.
Az Ákr. 35. § (1) bekezdése szerint A kérelem az ügyfél olyan nyilatkozata, amellyel hatósági
eljárás lefolytatását, illetve a hatóság döntését kéri jogának vagy jogos érdekének
érvényesítése érdekében.
Az Infotv. 61. § (2) bekezdése szerint a Hatóság elrendelheti határozatának - az adatkezelő,
illetve az adatfeldolgozó azonosító adatainak közzétételével történő - nyilvánosságra
hozatalát, ha a határozat személyek széles körét érinti azt közfeladatot ellátó szerv
tevékenységével összefüggésben hozta, vagy a bekövetkezett jogsérelem súlya a
nyilvánosságra hozatalt indokolja.
III.

Döntés

1. Az adatkezelő személye
Az általános adatvédelmi rendelet 4. cikk 1. pontja alapján az érintettek képmása személyes
adatnak, annak rögzítése személyes adat kezelésének minősül.
A vizsgált adatkezelés tekintetében a Kötelezetten kívül a Kötelezett polgármesteri hivatala is
szóba jöhet mint adatkezelő, azonban az adatkezelői szerep elhatárolása, a pontos hatásköri
elosztás tekintetében az adatkezelés megkezdését megelőzően semmilyen írásos döntés,
szabályzat, dokumentum nem született. Tehát felmerülhet a Kötelezett és a Kötelezett
polgármesteri hivatalának közös adatkezelése. Azonban mivel a fentiekben kifejtettek szerint
a polgármesteri hivatal az önkormányzat egyik szerve, továbbá a Kötelezett a 2019. március
26-tól hatályos adatkezelési tájékoztatójában saját magát jelölte meg adatkezelőként, ezért a
Hatóság a Kötelezettet tekintette az általános adatvédelmi rendelet 4. cikk 7. pontja
alapján adatkezelőnek a vizsgált adatkezelés vonatkozásában.
Egy esetleges jövőbeni új adatkezelés megkezdése előtt tisztázandó, hogy a biztonsági
kamerás adatkezelés tekintetében a Kötelezett mely szerve mely döntéseket jogosult
meghozni, ezzel kapcsolatban hogyan alakul a feladat- és hatáskör elosztása a Kötelezetten
belül. Magáról az adatkezelés megkezdéséről és annak feltételeiről is a Kötelezett
képviselőtestülete, vagy a képviselőtestület döntése által erre kijelölt szerve kell, hogy formális
döntést hozzon, az általános adatvédelmi rendeletnek történő megfelelést igazoló alapos
dokumentáció ismeretében.
2. A vizsgált időszak
A kérelemmel érintett tárgykörben a vizsgált adatkezelési időszak az általános adatvédelmi
rendelet alkalmazandóvá válásától (2018. május 25.) kezdődik, az ezt megelőző időszak
adatkezelését a Hatóság jelen eljárásban nem vizsgálta.
3. Az adatkezelés jogalapja
Az adatkezelő a jogszerű adatkezelés követelménye körében az adatkezelést az általános
adatvédelmi rendelet 6. cikk (1) bekezdésében taxatívan meghatározott jogalapok
valamelyikére alapozva kezdheti csak meg.
A Kötelezett a vizsgált időszakban egészen 2019. március 26-ig nem azonosított semmilyen
jogalapot, amely alapján az adatkezelését folytatta volna. 2019. március 26-tól az általános
adatvédelmi rendelet 6. cikk (1) bekezdés f) pontja szerinti jogos érdek jogalapot jelölte meg

9

a kamerás adatkezelés jogalapjaként, jogos érdekként a saját alkalmazottainak,
munkatársainak, illetve az ügyfeleknek a személy és vagyonbiztonságának biztosítását, ezek
sérelmének megelőzését jelölve meg.
Az általános adatvédelmi rendelet 6. cikk (1) bekezdés második albekezdése szerint a 6. cikk
(1) bekezdés első albekezdés f) pontja nem alkalmazható a közhatalmi szervek által feladataik
ellátása során végzett adatkezelésre.
Mivel Kötelezett az Ötv. alapján közhatalmi szervnek minősül, a fentiekben kifejtettek miatt
érvényesen nem alapozhatja a jogos érdek jogalapra az olyan adatkezelését, amely a
közfeladata ellátásához, közhatalom-gyakorlásához szükséges épületben folytatott
működésével függ össze. A Kötelezet esetén – tekintettel arra, hogy az általános adatvédelmi
rendelet 6. cikk a) –d) pontjában megjelölt jogalapok alkalmazásának feltételei nem állnak
fenn, egyedül a 6. cikk (1) bekezdés e) pontja jöhetne szóba mint az adatkezelés
jogszerűségét megalapozó jogalap. E szerint akkor lehetne jogszerűnek tekinteni az
adatkezelést, ha az adatkezelés közérdekű vagy az adatkezelőre ruházott közhatalmi
jogosítvány gyakorlásának keretében végzett feladat végrehajtásához szükséges.
Az általános adatvédelmi rendelet 5. cikk (2) bekezdésében foglalt elszámoltathatósági
követelményre tekintettel pedig, amely szerint az adatkezelőnek képesnek kell lennie annak
igazolására, hogy adatkezelése megfelel az általános adatvédelmi rendelet 5. cikk (1)
bekezdésében megfogalmazott követelményeknek. E követelmény alapján az adatkezelés
jogalapjának, az adatkezelés szükségességét megalapozó okok fennállását, az általános
adatvédelmi rendelet szerinti feltételeknek történő megfelelést az adatkezelőknek az
adatkezelés ideje alatt bármikor (azaz folyamatosan) igazolniuk kell tudni, aminek akkor
tudnak alapvetően eleget tenni, ha az adatkezelés minden releváns körülményét, ideértve a
jogalap alkalmazása körében adott esetben szükséges döntések körülményeit is, megfelelően
dokumentálják, így ezt bármikor a Hatóság rendelkezésére tudják bocsátani.
A biztonsági kamerákkal kapcsolatos adatkezelés szükségességét így nem csak a kamerák
felszerelésekor szükséges dokumentálni, hanem az okok változatlan fennállását időközönként
az adatkezelő köteles ellenőrizni is, mivel az általános adatvédelmi rendelet 5. cikk (2)
bekezdése alapján az adatkezelés indokának aktuális fennállását bármikor bizonyítania kell
tudnia, így ésszerű időn belül szükséges észlelni, ha az adatkezelés indoka már megszűnt
vagy lényegtelen mértékűvé vált.
A Kötelezett 2019. március 26. előtt semmilyen dokumentációt nem készített a kamerás
adatkezeléssel kapcsolatban, és a kamerák szükségességének 2013 óta történt
felülvizsgálatát sem tudta bizonyítani.
A Kötelezett az eljárás során semmivel sem igazolta, hogy a kérdéses adatkezelés a 2018.
május 25-e és 2019. március 26-a közötti időszakban pontosan mely közérdekű vagy
közhatalmi feladata ellátásához és mennyiben lett volna szükséges (azaz hogy az adott feladat
ellátása szempontjából elérendő eredmény elérése miért csak így biztosítható). Mivel ez
alapján a vizsgált ügyben nem igazolt az általános adatvédelmi rendelet 6. cikk (1) bekezdés
e) pontja szerinti jogalap fennállása, ezért a Hatóság megállapította, hogy a vizsgált
adatkezelés ezen időszak vonatkozásában megsértette az általános adatvédelmi rendelet 6.
cikk (1) bekezdését és ebből következően 5. cikk (1) bekezdés a) pontját is.
Mivel a 2019. március 26-át megelőző időszak vonatkozásában semmilyen módon nem igazolt
az adatkezelés pontos célja, az adatkezelés ezen időszak tekintetében az általános
adatvédelmi rendelet 5. cikk (1) bekezdés b) pontját, a meghatározott, egyértelmű és jogszerű
célhoz kötött adatkezelés követelményét is sértette.

10

A 2019. március 26-i keltezésű tájékoztatók és érdekmérlegelési tesz – amellett hogy a fentiek
szerint tévesen hivatkozik az általános adatvédelmi rendelet 6. cikk (1) bekezdés f) pontjára –
az azt megelőző adatkezelés jogszerűsége szempontjából nem vehető figyelembe, hiszen
csak az elfogadásukat követő időszak adatkezelése vonatkozásában lehetnek alkalmasak az
adatkezelés jogszerűségét megalapozó körülményeke igazolására, ám továbbra sem derül ki,
hogy melyik az a – az általános adatvédelmi rendelet 6. cikk (2) bekezdése, illetve az az Infotv.
5. § (3) bekezdése alapján jogszabályban meghatározott – közérdekű vagy közhatalom
gyakorlásával járó feladat, amelynek ellátásához a kérdéses adatkezelés a megvalósult
formájában ténylegesen szükséges, ráadásul – a határozatban alább kifejtettek szerint –nem
terjednek ki az adatkezelés arányosságát és szükségességét (és emiatt jogszerűségét)
jelentősen befolyásoló több körülményre, amely alapján az adatkezelés arányossága és
szükségessége ezen utóbbi időszak vonatkozásában sem tekinthető igazoltnak.
A fentiek alapján a Kötelezett hosszú ideje, érvényes jogalap nélkül, jogellenesen
végzett adatkezelést a kamerás megfigyelőrendszeren keresztül, ezzel megsértve az
általános adatvédelmi rendelet 6. cikk (1) bekezdését és ebből következően 5. cikk (1)
bekezdés a) pontját is.
4. Az adatkezelés szükségessége és arányossága
Bár a személy- és vagyonvédelem mint adatkezelési cél a legtöbbször jogszerű cél lehet,
azonban a tényleges fenyegetettség fennállása szükséges a konkrét helyen és időszakban
ahhoz, hogy alkalmazható lehessen az adott adatkezelésre. Az adatkezelési cél elérésére
igénybevett eszközöknek a cél elérésére alkalmasaknak, szükségeseknek, és arányosaknak
kell lenniük, meg kell felelniük az általános adatvédelmi rendelet 5. cikke szerinti valamennyi
alapelvnek.
A személy- és vagyonvédelemi célú kamerák esetén a fenti körülmények mellett tekintettel kell
lenni arra is, hogy a megfigyelni kívánt területen a települési, adott esetben a környező
településekhez mért átlaghoz képest kiugróan magas-e a például a betörések, lopások,
rongálásos bűncselekmények előfordulása1. Valós és közvetlen fenyegetés szükséges2,
amely ténylegesen fennáll. A ténylegesen megvalósult bűncselekmények által okozott károk
dokumentálása például ilyen lehet, összevetve a környéken szokásos bűnügyi statisztikákkal.
A Hatóság álláspontja szerint egy önkormányzati épület tipikusan nem olyan helyszín, ahol
kimagasló bűnözés várható, ellentétben például egy bankkal vagy benzinkúttal3. Az
adatkezelési cél kellő konkrétságát az általános adatvédelmi rendelet 5. cikk (1) bekezdés b)
pontja is előírja.
A fentiekkel ellentétes információt a Kötelezett sem bocsátott a Hatóság rendelkezésére az
adatkezeléssel kapcsolatos dokumentáció részeként. A Kötelezett az érdekmérlegelési
tesztben egyetlen mobiltelefon 2017-ben történt eltűnését jelölte meg a kamerarendszer
működtetésének indokaként azonban az iratok alapján a kamerák legalább 2013 óta
működtek, ennek ellenére a 2017-es ügyben nem volt semmi hasznuk. Az azóta eltelt időben,
az általános adatvédelmi rendelet alkalmazásának idején a szükségesség felülvizsgálata nem
történt meg. Sem a Kötelezett által mellékelt 2019. március 26-i keltezésű érdekmérlegelési
Lásd CJEU C-13/16. sz. ügy (Rīgas satiksme), és 29. cikk alapján létrehozott Munkacsoport WP217 számú (06/2014) véleménye
III.3.4. pont (43. oldal)
2
Lásd az Európai Adatvédelmi Testület 3/2019 számú, 2019. július 10-én közzétett iránymutatás tervezetének 31. pontja
3
A Hatóság fenti álláspontját támasztja alá többek között a német legfelsőbb szövetségi közigazgatási bíróság nemrég közzétett
ítélete (https://www.bverwg.de/270319U6C2.18.0), amely kifejezetten kimondta a bevezető irányelvek 3. pontjában, hogy az
általános adatvédelmi rendelet alapján a kamerás megfigyelés a bűncselekmények megakadályozása érdekében akkor
szükséges, ha a megfigyelt területek vonatkozásában fennálló kockázat jóval meghaladja a mindennapi életben szokásos
veszélyszintet.
1

11

teszt, sem más dokumentum nem értékeli továbbá azt, hogy egyéb, kevésbé intruzív
módszerekkel hogyan lehetne a kívánt biztonsági hatást elérni, valamint nincs megfelelően
indokolva a kamerák száma és az általuk lefedett relatíve nagy terület, amely azonban éppen
nem értéktárgyak helyére irányul. A Kötelezett nem veszi figyelembe továbbá, hogy a kamerák
felszerelése előtt, felszerelésük óta történt-e olyan és annyi bűnügyi incidens, amely
szükségessé és arányossá tenné a kamerás megfigyelést, vagy annak megvalósított mértékű
alkalmazását egy önkormányzati épületben, különö9sen a közforgalom előtt nyitva nem álló
épületrészek vonatkozásában. A Kötelezett által mellékelt hozzáférési napló alapján az
állapítható meg, hogy a 2019-es évben nem történt olyan biztonsági incidens, amely
szükségessé tette volna a kamerafelvételeket.
Az általános adatvédelmi rendelet 5. cikk (1) bekezdés c) pontja szerinti adattakarékosság
elvéből következik, hogy a konkrét adatkezeléstől és jogalaptól függetlenül az adatkezelő
köteles arra, hogy csak a jogszerű és konkrét cél eléréséhez feltétlenül szükséges és arányos
mértékű adatkezelést folytasson, amely alapján fokozatosságot kell alkalmaznia. Ez azt jelenti,
hogy a személyes adatok védelméhez való jogot legkevésbé korlátozó módszereket kell
alkalmazzon és csak a legszükségesebb személyes adatokat kezelheti jogszerűen, a
jelentősebb korlátozást eredményező módszereket csak akkor alkalmazhatja, ha a kevésbé
korlátozóak nem működnek vagy előreláthatóan nagy valószínűséggel nem működnének. Ezt
az értelmezést erősíti meg az Európai Adatvédelmi Testület 3/2019 számú, 2019. július 10-én
közzétett iránymutatás tervezetének4 24. pontja is.
A Kötelezett nem vette figyelembe az adatkezelés szükségességének és arányosságának
mérlegelése körében, hogy nem egyedül használja az épületet, például abban találhatóak a
német nemzetiségi önkormányzat által használt helyiségek is.
Pusztán a korábbi adatkezelés automatikus folytatása 2018. május 25-ét követően nem
alapozza meg az adatkezelés szükségességét és arányosságát. A Kötelezett az eljárás során
sem valós és konkrét veszélyt nem tudott megjelölni, sem azt, hogy annak elhárítása
érdekében miért alkalmatlan valamennyi, a kamerás adatkezelésnél kevésbé intruzív
ésszerűen alkalmazható módszer.
Azon túl, hogy az általános biztonsági cél önmagában nem minden esetben teljesíti a
szükségesség feltételét, ezen felül az arányosság is vizsgálandó szempont, amelyben
nemcsak a bűnelkövetés kockázata, hanem a kamerázás egyéb kockázata is figyelembe
veendő szempont. Speciális funkciójú helyiségek (például közigazgatási ügyintézés vagy
közfeladat ellátásának helyszínéül szolgáló helyiségek előtti folyosók) esetén az arányosság
követelménye még hangsúlyosabb elbírálás alá esik.
A Hatóság álláspontja szerint különösen tekintettel kell lenni a megalapozottság és
arányosság követelményének teljesülésére olyan helyiségek tekintetében ahol a helyiségek
megfigyelése során a kamera szükségképpen olyan adatokat is rögzítene, amelyek politikai
szempontból érzékenyek lehetnek, így felhasználásuk az érintettek információs
önrendelkezési jogát aránytalanul korlátozhatná.5 Az önkormányzat épületének helyiségei
közérdekű és politikai célokat is szolgálnak, így e megközelítés megfelelően irányadó a jelen
ügyben is. A Kötelezett nem mérlegelte az általa a Hatóságnak benyújtott dokumentációban,
és a végkövetkeztetésnél figyelmen kívül hagyta, hogy hivatalos, közérdekből eljáró személy

4

https://edpb.europa.eu/sites/edpb/files/consultation/edpb_guidelines_201903_videosurveillance.pdf
Lényegében ezt fejtette ki a Hatóság az országgyűlési létesítmények folyosóinak és közös használatú helyiségeinek,
tárgyalóknak, váróknak az elektronikus megfigyelése kapcsán a NAIH-6123-2-2018-J számú jogszabálytervezet véleményezés
47. pontjában is az egyes törvényeknek az Európai Unió adatvédelmi reformjával összefüggő módosításáról szóló kormányelőterjesztés tervezetével kapcsolatban (https://www.naih.hu/files/NAIH_2018_6123_2_J_2018-10-09.pdf).
5

12

olyan tevékenysége is a megfigyelés tárgyát képezheti az épületben, amely nem minősül
közérdekből nyilvános adatnak6.
A Kötelezett nem tudta bizonyítani az eljárás során, hogy más biztonsági intézkedések
és adatkezelési módok nem alkalmazhatóak a kamerás adatkezelés helyett, továbbá az
általa meghatározott cél túlzottan általános és nem kellően megalapozott volt, így emiatt
is túl széleskörű volt az adatkezelés. A Kötelezett a fentiek miatt megsértette az
általános adatvédelmi rendelet 5. cikk (1) bekezdés b) pontja szerinti célhoz kötöttség
és c) pontja szerinti adattakarékosság alapelvét.
5. Tájékoztatási kötelezettség
A Kötelezett nyilatkozatai szerint a székhelyén (2144 Kerepes, Vörösmarty u. 2.) található
biztonsági kamerák adatkezelésével kapcsolatban 2018. május 25. és 2019. március 25.
között nem volt elérhető semmilyen adatkezelési tájékoztató.
Az általános adatvédelmi rendelet 12. cikk (1) bekezdése értelmében az adatkezelő megfelelő
intézkedéseket hoz annak érdekében, hogy az érintett részére legalább az általános
adatvédelmi rendeletben előírt minimális információkat nyújtsa. Ez mindenekelőtt ahhoz
szükséges, hogy az érintett gyakorolni tudja az őt megillető jogokat.
Az általános adatvédelmi rendelet 13. cikke értelmében, ha a személyes adatokat az érintettől
gyűjtik, akkor az adatkezelőnek - az adatok megszerzésének időpontjában – a 13. cikk (1) és
(2) bekezdésében foglalt tájékoztatást kell adnia az érintettnek. A kamerás adatkezelés
tekintetében a jogszabályok nem határozzák meg a tájékoztatás formáját, azonban az
elszámoltathatóság elvéből, valamint abból kifolyólag, hogy az adatkezelőnek igazolni kell az
előzetes tájékoztatás megtörténtét, ennek módja jellemzően az írásbeli forma.
Kamerás megfigyelés esetén az előzetes tájékoztatást első lépésként már a megfigyelt
területre lépéskor szükséges biztosítani, és – a dolog természetéből adódóan – ekkor még a
megfigyelt területen kívül (bejárati ajtón, kapun) elhelyezett piktogram útján nyújtott rövid
tájékoztatás szükséges, amelyet ugyanakkor második mozzanatként szükségszerűen ki kell
egészítenie egy legalább a helyszínen elérhető teljes (hosszabb és részletes) tájékoztatónak.
Ez utóbbi tájékoztató elérhetőségéről a kihelyezett piktogramon kell tájékoztatást adni (annak
egyik funkciója valójában éppen ez: a területre belépéskor nem elkerülhető adatkezelésre
figyelmeztet és a szükséges teljes körű tájékoztatás lehetőségére, hozzáférhetőségére utal),
és ezt a tájékoztatót az érintett kérésére rendelkezésre kell bocsátani. Ennek megfelelően
ilyen helyzetben önmagában az, hogy az érintettnek – egy megfelelő rövid figyelemfelhívó, az
alapinformációkat tartalmazó tájékoztatást követően – a minden részletre kiterjedő
tájékoztatás érdekében aktívan magának is fel kell lépnie, nem jelenti a tájékoztatási
kötelezettség megsértését (arra is tekintettel, hogy ilyen helyzetekben nem hozzájárulás
alapján kerül sor az adatkezelésre) akkor, ha ez a részletes tájékoztató könnyen és késedelem
nélkül elérhető.
Mivel 2019. március 26. előtt semmilyen igazolható módon, formában nem tájékoztatta
az érintetteket a kamerás adatkezelésről és annak körülményeiről, a Kötelezett nem
teljesítette az általános adatvédelmi rendelet szerinti tájékoztatási kötelezettségét, ezzel
megsértve az általános adatvédelmi rendelet 12. cikkének (1) bekezdését, valamint a 13.
cikkének (1) és (2) bekezdését. Mivel a Kötelezett az adatkezelés alatt végig köteles
megfelelően dokumentálni az adatkezelést és azt bármikor be kellett tudnia mutatni, és
ezt a Kötelezett sem az érintettek, sem a Hatóság irányába nem tudta teljesíteni, ezzel
6

Lásd az Európai Adatvédelmi Testület 3/2019 számú, 2019. július 10-én közzétett iránymutatás tervezetének 37. pontja

13

az általános adatvédelmi rendelet 5. cikk (2) bekezdése szerinti elszámoltathatóság
elvét is sérti, mivel az adatkezelése jogszerűsége így nem volt megállapítható sem az
érintettek, sem a Hatóság által, a fenti elv alapján pedig Kötelezettet terheli annak
bizonyítása, hogy adatkezelése jogszerű és átlátható volt.
A Kötelezett az eljárás hatására elkészítette el, illetve tette közzé adatkezelési
tájékoztatóját, amely azonban csak 2019. március 26-tól hatályos. Tekintettel
ugyanakkor arra, hogy ezen tájékoztató is olyan jogalapok alapján történő
adatkezeléshez kapcsolódóan ad tájékoztatást [általános adatvédelmi rendelet 6. cikk
(1) bekezdés a) és f) pont], amelyek az általános adatvédelmi rendeletnél fogva nem
alkalmazhatóak, ezen utóbb született tájékoztatás tartalma sem felel meg a vonatkozó
előírásoknak. A hozzájárulás az általános adatvédelmi rendelet 4. cikk 11. pontja alapján
csak konkrét, tevőleges lehet, a passzív hozzájárulás érvényességét az általános
adatvédelmi rendelet (32) preambulumbekezdése kifejezetten kizárja. A jogos érdek
jogalapot a Kötelezett mint közfeladatot ellátó szerv nem alkalmazhatja az általános
adatvédelmi rendelet 6. cikk (1) bekezdés f) pont utolsó mondata alapján.
6. A jogellenes adatkezelés jogkövetkezményei
A Kötelezett a fentebb kifejtettek alapján nem vett figyelembe több olyan fontos tényezőt,
amely a kamerás megfigyelés szükségességét és arányosságát, valamint a jogalap
érvényességét jelentősen befolyásolja, így jelenleg is jogszerűtlen adatkezelést folytat, amely
több szempontból az általános adatvédelmi rendelet előírásaiba ütközik. Emiatt szükséges a
kamerás adatkezelés jelenlegi formájának megtiltása az általános adatvédelmi rendelet 58.
cikk (2) bekezdés f) pontja alapján.
A Hatóság elutasította a Kérelmezőnek a bírság kiszabására vonatkozó kérelmét, mivel e
jogkövetkezmény alkalmazása a Kérelmező jogát vagy jogos érdekét közvetlenül nem érinti,
számára a Hatóság ilyen döntése jogot vagy kötelezettséget nem keletkeztet, ebből kifolyólag
ezen – a közérdek érvényesítésének körébe eső jogkövetkezmények alkalmazása
tekintetében a bírságkiszabás vonatkozásában a Kérelmező nem minősül ügyfélnek az Ákr.
10. § (1) bekezdése alapján, illetve – mivel az Ákr. 35. § (1) bekezdésének nem felel meg – e
vonatkozásban kérelem benyújtásának nincs helye, a beadvány ezen része kérelemként nem
értelmezhető.
A Hatóság mindazonáltal hivatalból megvizsgálta, hogy indokolt-e a Kérelmezettel szemben
adatvédelmi bírság kiszabása. Abban a kérdésben, hogy indokolt-e az adatvédelmi bírság
kiszabása, a Hatóság az általános adatvédelmi rendelet 83. cikk (2) bekezdése és az
Infotv.75/A. §-a alapján hivatalból mérlegelte az ügy összes körülményét és megállapította,
hogy a jelen eljárás során feltárt jogsértések esetében az általános adatvédelmi rendelet 58.
cikk (2) bekezdés b) pontja szerinti elmarasztalás nem arányos és visszatartó erejű szankció,
ezért bírság kiszabása szükséges. E körben mindenekelőtt azt vette figyelembe a hatóság,
hogy a Kötelezett adatkezelési gyakorlata lényegében teljes egészében figyelmen kívül hagyta
a vonatkozó jogi kötelezettségeket, anélkül kezelt személyes adatokat, hogy az adatkezelés
jogszerűségének biztosítására bármilyen erőfeszítést tett volna. A Hatóság az általános
adatvédelmi rendelet 83. cikk (7) bekezdése és az Infotv. 61. § (4) bekezdés b) pontja szerinti
összeghatárok figyelembevételével állapította meg a bírság összegét, mivel a Kötelezett egy
települési önkormányzat.
A jogkövetkezmény meghatározása során a Hatóság az alábbi tényezőket tekintette a bírság
kiszabására is kiható módon relevánsnak:

14

a) az átláthatóság hiánya egyéb konkrét jogsértés nélkül is nagy kockázatot jelent az
érintettek jogaira,
b) a jogsértéseket egy közhatalmat gyakorló szerv követte el,
c) az érintettek száma meglehetősen nagy, tekintettel arra, hogy az adatkezelés
kihatással van a Kötelezett valamennyi alkalmazottjára, illetve valamennyi
önkormányzati képviselőre, továbbá a Kötelezetnél ügyet intéző ügyfelek
mindegyikére,
d) súlyosan jogsértő módon, az alapvető adatkezelési szabályok és adatkezelői
kötelezettségek teljes figyelmen kívül hagyásával történt az adatkezelés,
e) több szempontból is jogellenes az adatkezelés, több előírást megsértett,
f) a jogellenes adatkezelés meghatározhatatlan idő óta, de bizonyíthatóan több éve
folyamatosan folyik.
A Hatóság enyhítő körülményként értékelte, hogy a Kötelezettel szemben első alkalommal
állapított meg adatvédelmi jogsértést.
A Kötelezett bevételi főösszege a 2018. évi beszámolója szerint kerekítve 1,6 Mrd Ft volt, így
a kiszabott bírság nem jelent teljesíthetetlen kötelezettséget, ugyanakkor érezhető mértékű,
így alkalmas visszatartó erőként a személyes adatok védelméhez való jog jövőbeni sérelmét
megelőzni.
A fentiek alapján a Hatóság a rendelkező részben foglaltak szerint döntött bírság kiszabásáról.
A határozatnak a Hatóság honlapján történő nyilvánosságra hozatalát a Hatóság az Infotv. 61.
§ (2) bekezdés b) pontja alapján rendelte el, mivel azt közfeladatot ellátó szerv
tevékenységével összefüggésben hozta.
7. Az ügyintézési határidő túllépése
A Hatóság az eljárás során túllépte az Infotv. 60/A. § (1) bekezdése szerinti százhúsz napos
ügyintézési határidőt, ezért az Ákr. 51. § b) pontja alapján tízezer forintot fizet a Kérelmezőnek
– Kérelmező írásban megjelölendő választása szerint – bankszámlára utalással vagy postai
utalvánnyal.
8. Egyéb kérdések
A Hatóság hatáskörét az Infotv. 38. § (2) és (2a) bekezdése határozza meg, illetékessége az
ország egész területére kiterjed.
Az Ákr. 112. §-a, és 116. § (1) bekezdése, illetve a 114. § (1) bekezdése alapján a határozattal
szemben közigazgatási per útján van helye jogorvoslatnak.
***
A közigazgatási per szabályait a közigazgatási perrendtartásról szóló 2017. évi I. törvény (a
továbbiakban: Kp.) határozza meg. A Kp. 12. § (2) bekezdés a) pontja alapján a Hatóság
döntésével szembeni közigazgatási per törvényszéki hatáskörbe tartozik, a perre a Kp. 13. §
(11) bekezdése alapján a Fővárosi Törvényszék kizárólagosan illetékes.
A polgári perrendtartásról szóló 2016. évi CXXX. törvénynek (a továbbiakban: Pp.) – a Kp. 26.
§ (1) bekezdése alapján alkalmazandó – 72. §-a alapján a törvényszék hatáskörébe tartozó
perben a jogi képviselet kötelező. Kp. 39. § (6) bekezdése szerint – ha törvény eltérően nem

15

rendelkezik – a keresetlevél benyújtásának a közigazgatási cselekmény hatályosulására
halasztó hatálya nincs.
A Kp. 29. § (1) bekezdése és erre tekintettel a Pp. 604. § szerint alkalmazandó, az elektronikus
ügyintézés és a bizalmi szolgáltatások általános szabályairól szóló 2015. évi CCXXII. törvény
(a továbbiakban: E-ügyintézési tv.) 9. § (1) bekezdés b) pontja szerint az ügyfél jogi
képviselője elektronikus kapcsolattartásra kötelezett.
A keresetlevél benyújtásának idejét és helyét a Kp. 39. § (1) bekezdése határozza meg. A
tárgyalás tartása iránti kérelem lehetőségéről szóló tájékoztatás a Kp. 77. § (1)-(2) bekezdésén
alapul. A közigazgatási per illetékének mértékét az illetékekről szóló 1990. évi XCIII. törvény
(továbbiakban: Itv.) 45/A. § (1) bekezdése határozza meg. Az illeték előzetes megfizetése alól
az Itv. 59. § (1) bekezdése és 62. § (1) bekezdés h) pontja mentesíti az eljárást kezdeményező
felet.
Az Ákr. 135. § (1) bekezdés a) pontja szerint a Kötelezett a törvényes kamatnak megfelelő
mértékű késedelmi pótlékot köteles fizetni, ha pénzfizetési kötelezettségének határidőben
nem tesz eleget.
A Polgári Törvénykönyvről szóló 2013. évi V. törvény 6:48. § (1) bekezdése alapján
pénztartozás esetén a Kötelezett a késedelembe esés időpontjától kezdődően a
késedelemmel érintett naptári félév első napján érvényes jegybanki alapkamattal megegyező
mértékű késedelmi kamatot köteles fizetni.
Ha az előírt kötelezettségek teljesítését a Kötelezett megfelelő módon nem igazolja, a Hatóság
úgy tekinti, hogy a kötelezettségeket határidőben nem teljesítette. Az Ákr. 132. §-a szerint, ha
a Kötelezett a Hatóság végleges döntésében foglalt kötelezésének nem tett eleget, az
végrehajtható. A Hatóság határozata az Ákr. 82. § (1) bekezdése szerint a közléssel
véglegessé válik. Az Ákr. 133. §-a értelmében a végrehajtást – ha törvény vagy
kormányrendelet másként nem rendelkezik – a döntést hozó hatóság rendeli el. Az Ákr. 134.
§-a értelmében a végrehajtást – ha törvény, kormányrendelet vagy önkormányzati hatósági
ügyben helyi önkormányzat rendelete másként nem rendelkezik – az állami adóhatóság
foganatosítja. Az Infotv. 61. § (7) bekezdése alapján a Hatóság határozatában foglalt,
meghatározott cselekmény elvégzésére, meghatározott magatartásra, tűrésre vagy
abbahagyásra irányuló kötelezés vonatkozásában a határozat végrehajtását a Hatóság
foganatosítja.
Budapest, 2019. október ’

’

Dr. Péterfalvi Attila
elnök
c. egyetemi tanár


Ügyszám: NAIH/2019/769/
(NAIH/2018/5997/H.)

Tárgy: Kérelemnek részben
helyt adó határozat

A Nemzeti Adatvédelmi és Információszabadság Hatóság (a továbbiakban: Hatóság) […] által
képviselt […]; a továbbiakban: Kérelmező) kérelmére, a […] által képviselt […]; a továbbiakban:
Kötelezett) a Kérelmező e-mail-fiókja és számítástechnikai eszközei áttekintésével és
ellenőrzésével összefüggő adatkezelését érintő, 2018. november 7. napján indult adatvédelmi
hatósági eljárásban az alábbi döntéseket hozza:
I. A Hatóság
HATÁROZATÁBAN
1) a Kérelmező k é r e l m é n e k r é s z b e n h e l y t a d
és megállapítja, hogy a Kötelezett a tisztességes adatkezelés elvébe ütközően kezelte a Kérelmező
személyes adatait e-mail-fiókja áttekintése és ellenőrzése vonatkozásában, továbbá az ezen
ellenőrzéssel összefüggő adatkezelésről jogellenesen nem nyújtott előzetes tájékoztatást;
2) a Hatóság utasítja a Kötelezettet arra, hogy a jelen határozat véglegessé válásától számított 15
napon belül a Kérelmező bevonásával és tájékoztatásával vizsgálja felül, hogy a Kérelmező e-mailfiókja sérelmezett, Kötelezett általi áttekintése és ellenőrzése során mely – a munkavégzéssel össze
nem függő (magáncélú) – személyes adatait, levelezéseit ismerte meg, illetve tárolta, és azokat
törölje azzal, hogy a jelen határozat megtámadására nyitva álló keresetindítási határidő lejártáig,
illetve közigazgatási per indítása esetén a bíróság jogerős határozatáig a vitatott adatkezeléssel
érintett adatok kezelését korlátozni kell oly módon, hogy azok nem törölhetők, illetve nem
semmisíthetők meg, ugyanakkor a tároláson és a közigazgatási perben a bíróság általi
felhasználáson kívül más módon nem használhatók fel; ennek során a Kötelezett köteles lehetővé
tenni, a kizárólag magáncélú adatokról a Kérelmező saját céljára másolatot készítsen, továbbá a
nem törölt adatok vonatkozásában az adatkezelésről a Kérelmezőt megfelelően tájékoztatni;
3) A Hatóság hivatalból megállapítja, hogy a Kötelezett a Kérelmező e-mail-fiókja ellenőrzésével
összefüggő adatkezelése során az elszámoltathatóság alapelvi követelményét megsértve nem tett
megfelelő technikai, szervezési intézkedéseket, annak érdekében, hogy az általa, a munkavállalók
számára biztosított e-mail-fiókok és számítástechnikai eszközök használatával összefüggésben,
valamint ennek ellenőrzése során biztosítsa a személyes adatok védelmét, és nem gondoskodott
az érintettek megfelelő tájékoztatásáról;
4) A Hatóság hivatalból utasítja a Kötelezettet arra, hogy a a jelen határozat véglegessé válásától
számított 30 napon belül megfelelő, a tisztességes adatkezelés alapelvi követelményével
összhangban álló technikai, szervezési intézkedések megtételével gondoskodjon a munkavállalók
számára biztosított e-mail-fiókok és számítástechnikai eszközök használatával összefüggésben a
személyes adatok védelméről, alkossa meg az ehhez szükséges belső szabályokat és
gondoskodjon az érintettek megfelelő tájékoztatásáról, ennek keretében biztosítsa, hogy az e-mailfiókok, számítástechnikai eszközök ellenőrzésére vonatkozó belső szabályozás, és az ellenőrzésre
vonatkozó megfelelő tájékoztató megalkotásával végezze a munkavállalók e-mail-fiókjainak,
számítástechnikai eszközeinek az ellenőrzését.

2

5) A Hatóság elutasítja a kérelem arra irányuló részét, hogy a Hatóság állapítsa meg azt, hogy a
Kötelezett jogellenesen ellenőrizte a Kérelmező rendelkezésére bocsátott laptopját és telefonját.
6) A Hatóság hivatalból utasítja a Kötelezettet arra, hogy a jelen határozat véglegessé válásától
számított 15 napon belül a Kérelmező bevonásával és tájékoztatásával vizsgálja meg azt, hogy a
Kérelmező által visszaszolgáltatott laptop és telefon a Kérelmező mely személyes adatait
tartalmazza, és azokat, amelyek kezelésére, a munkaviszony időközbeni megszüntetésére is
tekintettel legitim céllal, illetve jogalappal már nem rendelkezik – ideértve mindenekelőtt a
munkavégzéssel össze nem függő célból kezelt (magáncélú) adatokat – törölje azzal, hogy a jelen
határozat megtámadására nyitva álló keresetindítási határidő lejártáig, illetve közigazgatási per
indítása esetén a bíróság jogerős határozatáig az ilyen adatok kezelését korlátozni kell oly módon,
hogy azok nem törölhetők, illetve nem semmisíthetők meg, ugyanakkor a tároláson és a
közigazgatási perben a bíróság általi felhasználáson kívül más módon nem használhatók fel; ennek
során a Kötelezett köteles lehetővé tenni, a kizárólag magáncélú adatokról a Kérelmező saját céljára
másolatot készítsen, továbbá a nem törölt adatok vonatkozásában az adatkezelésről a Kérelmezőt
megfelelően tájékoztatni.
7) A Hatóság a kérelem adatvédelmi bírság kiszabására vonatkozó részét elutasítja, ugyanakkor a
Kötelezettet hivatalból
1 000 000, azaz egymillió forint
adatvédelmi bírság
megfizetésére kötelezi.
***
Az adatvédelmi bírságot a határozat véglegessé válását követő 15 napon belül a Hatóság
központosított bevételek beszedése célelszámolási forintszámlája (10032000-01040425-00000000
Központosított beszedési számla IBAN: HU83 1003 2000 0104 0425 0000 0000) javára kell
megfizetni. Az összeg átutalásakor a NAIH/2019/769 BÍRS. számra kell hivatkozni.
Ha a Kötelezett a bírságfizetési kötelezettségének határidőben nem tesz eleget, a fenti
számlaszámra késedelmi pótlékot köteles fizetni. A késedelmi pótlék mértéke a törvényes kamat,
amely a késedelemmel érintett naptári félév első napján érvényes jegybanki alapkamattal egyezik
meg.
A Kötelezettnek jelen határozat fenti I. 2) I. 4) és I. 6) pontjaiban előírt kötelezettségek teljesítését
jelen határozat közlésétől számított 30 napon belül kell írásban – az azokat alátámasztó
bizonyítékok előterjesztésével együtt – igazolnia a Hatóság felé.
A bírság és a késedelmi pótlék, illetve az előírt kötelezettségek nem teljesítése esetén a Hatóság
megindítja a határozat végrehajtását.
Jelen határozattal szemben közigazgatási úton jogorvoslatnak nincs helye, de az a közléstől
számított 30 napon belül a Fővárosi Törvényszékhez címzett keresettel közigazgatási perben
megtámadható. A keresetlevelet a Hatósághoz kell benyújtani, elektronikusan, amely azt az ügy
irataival együtt továbbítja a bíróságnak. A tárgyalás tartása iránti kérelmet a keresetben jelezni kell.
A teljes személyes illetékmentességben nem részesülők számára a bírósági felülvizsgálati eljárás
illetéke 30 000 Ft, a per tárgyi illetékfeljegyzési jog alá esik. A Fővárosi Törvényszék előtti eljárásban
a jogi képviselet kötelező.

3

II. A Hatóság végzéssel elrendeli 10 000 Ft-nak, azaz tízezer forintnak a Kérelmező részére való
megfizetését az ügyintézési határidő túllépése miatt – választása szerint – bankszámlára utalással
vagy postai utalvánnyal.
***
A jelen II. pont szerinti végzéssel szemben nincs helye önálló jogorvoslatnak, az csak az ügy
érdemében hozott határozat elleni jogorvoslati kérelemben támadható meg.
INDOKOLÁS
I. Tényállás, előzmények
I. 1. A Kérelmező jogi képviselőjén keresztül 2018. szeptember 21. napján kérelmet nyújtott be a
Hatósághoz, amelyben előadta, hogy 2017. szeptember 25. napjától munkaviszonyban állt a
Kötelezettel, mely azonban rendes felmondással megszüntette munkaviszonyát 2018. július 18.
napjától. A Kérelmező azt kifogásolta, hogy betegség miatti keresőképtelenségének időtartama alatt
(a 2018. május 23. napját követő napokon) az ő távollétében íróasztalát és számítástechnikai
hozzáféréseit, eszközeit, valamint e-mail-fiókját ellenőrizték, a dokumentumok fizikai
elhelyezkedését megváltoztatták, továbbá mindezen ellenőrzésről fényképeket is készítettek, mely
– álláspontja szerint – jogosulatlan adatkezelést és hozzáférést eredményezett. A Kérelmező kérte
a Hatóságot, hogy állapítson meg jogsértést, szólítsa fel az adatkezelőt a jogsérelem orvoslására,
illetve jogsértés feltételeinek fennállása esetén szabjon ki bírságot. Kérte továbbá a Hatóságot, hogy
tiltsa meg az adatkezelőnek a hozzáférhetővé vált személyes adatok kezelését, tárolását és
továbbítását.
A Hatóság az adatvédelmi hatósági eljárás megindításáról végzésében értesítette a Kötelezettet, és
a tényállás tisztázása érdekében nyilatkozattételre hívta fel.
I. 2. A Kérelmező és a Kötelezett nyilatkozatai és az általuk becsatolt irati bizonyítékok alapján a
Kérelmező betegség miatti keresőképtelenségének 2018. május 23. napjától kezdődő időtartama
alatt a Kérelmező 2018. május 25. napján telefonon felhívta a helyettesítését ellátó munkatársát és
kifejezetten megkérte arra, hogy keressen meg a Kérelmező asztalán található dokumentumot és
az annak elintézéséhez szükséges intézkedéseket tegye meg. A Kötelezett – miután a helyettesítést
végző munkatárs a kérdéses dokumentum és az íróasztal állapota alapján számos elintézetlen iratot
talált – a Kérelmező távollétében – ugyanezen napon, majd 2018. május 30. napján is – az
íróasztalát és az irodájában fellelhető, a Kötelezett tulajdonát képező számítástechnikai eszközeit
átvizsgálta. A Kötelezett az ezen eszközökön keresztül hozzáférhető egyes, a munkavégzéssel
összefüggő szoftvereket, alkalmazásokat, rendszereket, köztük különösen a Kérelmező e-mailfiókját […] ellenőrizte1. A Kötelezett az ellenőrzésről fényképeket is készített, amelyeket utóbb, egy
2018. június 18-i keltezésű jegyzőkönyv, és az abban foglaltakon alapuló, ugyanezen a napon kelt,
a Kérelmezőnek címzett felmondás készítéséhez is felhasznált. A kérdéses email-fiók a Google Inc
által nyújtott szolgáltatás keretében létrehozott vállalati email-fiók volt, amelynek adminisztrátori
jogosultságával a Kötelezett rendelkezett.

Bár a Kötelezett az eljárás során tett későbbi, 2019. február 12. napján kelt nyilatkozatában az ellenőrzés tényét vitatja,
ennek ellentmond a csatolt, tartalmában a felek által nem vitatott jegyzőkönyv tartalma, a Kérelmező, illetve a Kötelezett
korábbi nyilatkozatai, amelyek szerint az ellenőrzés ténye megállapítható.
1

4

A Kötelezett nyilatkozata szerint az e-mail-fiók és a számítástechnikai eszközök áttekintése,
ellenőrzése során kiemelt figyelmet fordítottak a személyes adatok védelmére, ezért a fokozatosság
elvét betartva először az e-mail feladóját és tárgyát vizsgálták, majd a stratégiai szempontból
fontosnak ítélt e-maileket nyitották meg és kezdték meg az azonnali intézkedést a károk elkerülése,
illetve enyhítése érdekében. Az ellenőrzést rendszergazdai feladatokat ellátó és úgynevezett külsős
munkatársak végezték. Az ellenőrzés eredményét az igazgató elnök is megismerte. A Kötelezett a
fentiek során megváltoztatta a kérdéses e-mail-fiókhoz való hozzáférést biztosító jelszót, és
megszüntette a Kérelmezőnek a munkahelyi szerverről elérhető minden dokumentumhoz, illetve az
általa napi szinten használt integrált vállalatirányítási rendszerhez való hozzáférési lehetőségét. Az
ellenőrzést követően a Kérelmező a munkahelyi email-fiókjához a továbbiakban nem fért hozzá
aktívan: a nála lévő laptopon a korábbi leveleit olvasni még tudta, de az új beérkező leveleit már
nem látta, és annak használatával e-mailt sem tudott írni.
A Kötelezett utasítására a Kérelmező a keresőképtelenség miatti távollétét követő első
munkanapján a Kötelezettnek visszaadta a szintén a Kötelezett tulajdonát képező telefont és
laptopot, amely eszközökön a Kérelmező állítása szerint tárolt, az alábbiakban részletezett
személyes adatok saját eszközre történő másolására, illetve azok törlésére nem került sor.
A Kérelmező nyilatkozata szerint magáncélra is használta a rendelkezésére bocsátott
számítástechnikai eszközöket, valamint az e-mail-fiókját, és ezért a Kötelezett által megismert,
illetve birtokába került eszközökön lévő adatok között állítása szerint szerepeltek a Kérelmező
LinkedIn-fiókjához való hozzáféréshez szükséges adatok, telefonszámok, üzenetek és híváslisták,
böngészési előzmények, webhasználati és helyadatok. A Kérelmező nyilatkozata szerint továbbá a
laptopon megtalálható volt a Kérelmező személyi okmányainak másolata (személyi igazolvány,
lakcímkártya), internethasználattal összefüggésben rögzített adatai, továbbá egyes oldalakhoz
tartozó felhasználói nevei és jelszavai (például Díjnet), valamint utóbbiakkal összefüggésben az
adott oldal személyes fiókjai és adattartalmai (például teljes háztartás komplett rezsiköltsége
számlával, forgalommal, befizetési adatokkal). Ezekhez az adatokhoz a Kérelmező nyilatkozata
szerint az eszközhöz hozzáférő bármely személy is hozzáférhetett, így – a Kérelmező nyilatkozata
szerint – például képes lehetett arra, hogy nevében bárkinek levelet küldjön vagy, hogy belépjen a
személyes LinkedIn profiljába. Arra az eljárás során nem merült fel adat, hogy a Kötelezett
ténylegesen hozzáfért volna ezekhez a laptopon tárolt adatokhoz, illetve a Hatóság előtt a kérdéses
adathordozó pontos adattartalma nem ismert.
A Kötelezett nyilatkozata szerint nincs tudomása arról, hogy a Kérelmező az eszközökön személyes
adatokat tárolt volna, és vitatta, hogy a fenti ellenőrzés során személyes adatokat ismert volna meg.
A Kérelmező – a Kötelezett által nem vitatott – nyilatkozata szerint a Kérelmezőt nem tájékoztatták
arról, hogy távolléte alatt áttekintik számítástechnikai eszközeit. Csak azt követően kapott egy smst a céges telefonjára, amikor a jelszava megváltoztatásával kizárták az e-mail-fiókjából.
Az e-mail-fiók, a Kötelezett által rendelkezésre bocsátott laptop, illetve a telefon használatának
szabályozására a Kötelezettnél írásos szabályzat, tájékoztató nem állt rendelkezésre. A Kérelmező
nyilatkozata szerint ezen eszközök magánhasználata nem volt tiltott. A Kötelezett ezzel szemben
arra hivatkozott, hogy a Kérelmezővel szóban, a munkába lépésekor, illetve vezetői értekezleten
közölték, hogy magáncélra nem használhatja az eszközöket, ugyanakkor a puszta nyilatkozaton túl
ezt semmivel nem támasztotta alá.
A Kérelmező az ellenőrzésről (az irodájában, illetve az irodai számítógépén található dokumentumok
átvizsgálásáról) előzetesen nem kapott tájékoztatást, így ennek hiányában nem volt módja arra,
hogy a nem munkavégzési célú személyes adatait saját eszközre másolhassa, illetve azokat
törölhesse, töröltethesse. Így tájékoztatás hiányában a felmondáshoz kapcsolódó jegyzőkönyvön
kívüli egyéb dokumentum hiányában nem ismert számára, hogy az ellenőrzést milyen körben és

5

milyen módon végezték, az milyen adatok megismerésével és esetleges tárolásával járt együtt,
milyen szabályok és metódus alapján ellenőrizték a rendelkezésére bocsátott e-mail-fiók tartalmát,
mi történt a visszakért laptopon és a telefonon tárolt adatokkal, miként jogairól és jogorvoslati
lehetőségeiről sem kapott előzetesen tájékoztatást.
A Kötelezett nyilatkozata szerint elsődlegesen nem ellenőrzési célból, hanem – eredendően a
Kérelmező kifejezett kérelmére – a kieső munkatárs feladatai ellátása folyamatosságának
biztosítása miatt került sor az e-mail-fiók és a számítástechnikai eszközökhöz való hozzáférésre, és
csak a Kérelmező helyettesítése során észlelt hiányosságok miatt történt meg azok átvizsgálása
2018. május 25. és május 30. napján. A Kötelezett ennek indokaként az integritás kockázatot,
valamint a Kötelezett gazdasági érdekeit jelölte meg, tekintettel arra, hogy a Kérelmező mulasztása
miatt a Kötelezettet súlyos pénzügyi és jogkövetkezmények fenyegették, amelyek elhárítása, illetve
hatásainak mérséklése a Kötelezett haladéktalan lépéseinek megtételét tette szükségessé. A
Kötelezett nyilatkozata szerint az eszközök áttekintésének jogszerűségét támasztja alá az is, hogy
az eszközök és az e-mail-fiók a Kötelezett tulajdonában állnak, és mint tulajdonost megilleti ezek
ellenőrzésének a joga.
Az ellenőrzés jogalapjaként a Kötelezett a Munka Törvénykönyvéről szóló 2012. évi I. törvény (a
továbbiakban: Mt.) 8. § (1) bekezdésére, a 11. § (1) bekezdésére, a 17. § (1)-(2) bekezdésére, a
Polgári Törvénykönyvről szóló 2013. évi V. törvény (a továbbiakban: Ptk.) 5:22. §-ára, valamint a
munkaszerződés egyes pontjaira, és jogos érdekére hivatkozott. A Kötelezett azonban annak
igazolására, hogy jogos érdeke elsőbbséget élvezett-e a munkavállaló érdekeivel és alapvető
jogaival szemben, a Hatóság részére nem mutatott be formális, előzetesen elvégzett
érdekmérlegelési tesztet.
A Kötelezett a munkahelyi ellenőrzés részletes szabályait meghatározó belső szabályzattal nem
rendelkezett, és a munkavállalók helyettesítésének rendjére vonatkozó szabályzat sem állt
rendelkezésre.
II. Alkalmazott jogszabályi rendelkezések
A természetes személyeknek a személyes adatok kezelése tekintetében történő védelméről és az
ilyen adatok szabad áramlásáról, valamint a 95/46/EK irányelv hatályon kívül helyezéséről szóló
2016/679 (EU) rendelet (a továbbiakban: általános adatvédelmi rendelet) 2. cikk (1) bekezdése
alapján az általános adatvédelmi rendeletet kell alkalmazni a személyes adatok részben vagy
egészben automatizált módon történő kezelésére, valamint azoknak a személyes adatoknak a nem
automatizált módon történő kezelésére, amelyek valamely nyilvántartási rendszer részét képezik,
vagy amelyeket egy nyilvántartási rendszer részévé kívánnak tenni.
Az információs önrendelkezési jogról és az információszabadságról szóló 2011. évi CXII. törvény (a
továbbiakban: Infotv.) 2. § (2) bekezdése értelmében az általános adatvédelmi rendeletet az ott
megjelölt rendelkezésekben foglalt kiegészítésekkel kell alkalmazni.
Az Infotv. 60. § (1) bekezdése szerint a személyes adatok védelméhez való jog érvényesülése
érdekében a Hatóság az érintett erre irányuló kérelmére adatvédelmi hatósági eljárást indít.
Az Infotv. 60. § (2) bekezdése alapján az adatvédelmi hatósági eljárás megindítása iránti kérelem
az általános adatvédelmi rendelet 77. cikk (1) bekezdésében, valamint a 22. § b) pontjában
meghatározott esetben nyújtható be.

6

Az általános adatvédelmi rendelet eltérő rendelkezése hiányában a kérelemre indult adatvédelmi
hatósági eljárásra az általános közigazgatási rendtartásról szóló 2016. évi CL. törvény (a
továbbiakban: Ákr.) rendelkezéseit kell alkalmazni az Infotv.-ben meghatározott eltérésekkel.
Az általános adatvédelmi rendelet 99. cikk (2) bekezdése értelmében az általános adatvédelmi
rendeletet 2018. május 25. napjától kell alkalmazni.
Az általános adatvédelmi rendelet (39) preambulumbekezése szerint: „[…] A személyes adatkezelés
konkrét céljainak mindenekelőtt explicit módon megfogalmazottaknak és jogszerűeknek, továbbá
már a személyes adatok gyűjtésének időpontjában meghatározottaknak kell lenniük. […]”
Az általános adatvédelmi rendelet 4. cikk 1. pontja alapján: „„személyes adat”: azonosított vagy
azonosítható természetes személyre („érintett”) vonatkozó bármely információ; azonosítható az a
természetes személy, aki közvetlen vagy közvetett módon, különösen valamely azonosító, például
név, szám, helymeghatározó adat, online azonosító vagy a természetes személy testi, fiziológiai,
genetikai, szellemi, gazdasági, kulturális vagy szociális azonosságára vonatkozó egy vagy több
tényező alapján azonosítható.”
Az általános adatvédelmi rendelet 4. cikk 2. pontja értelmében: „„adatkezelés”: a személyes
adatokon vagy adatállományokon automatizált vagy nem automatizált módon végzett bármely
művelet vagy műveletek összessége, így a gyűjtés, rögzítés, rendszerezés, tagolás, tárolás,
átalakítás vagy megváltoztatás, lekérdezés, betekintés, felhasználás, közlés továbbítás, terjesztés
vagy egyéb módon történő hozzáférhetővé tétel útján, összehangolás vagy összekapcsolás,
korlátozás, törlés, illetve megsemmisítés.”
Az általános adatvédelmi rendelet 4. cikk 7. pontja szerint: „„adatkezelő”: az a természetes vagy jogi
személy, közhatalmi szerv, ügynökség vagy bármely egyéb szerv, amely a személyes adatok
kezelésének céljait és eszközeit önállóan vagy másokkal együtt meghatározza; ha az adatkezelés
céljait és eszközeit az uniós vagy a tagállami jog határozza meg, az adatkezelőt vagy az adatkezelő
kijelölésére vonatkozó különös szempontokat az uniós vagy a tagállami jog is meghatározhatja.”
Az általános adatvédelmi rendelet 4. cikk 10. pontja alapján: „„harmadik fél”: az a természetes vagy
jogi személy, közhatalmi szerv, ügynökség vagy bármely egyéb szerv, amely nem azonos az
érintettel, az adatkezelővel, az adatfeldolgozóval vagy azokkal a személyekkel, akik az adatkezelő
vagy adatfeldolgozó közvetlen irányítása alatt a személyes adatok kezelésére felhatalmazást
kaptak.”
Az általános adatvédelmi rendelet 5. cikk (1) bekezdés a) és b) pontja értelmében: „A személyes
adatok:
a) kezelését jogszerűen és tisztességesen, valamint az érintett számára átlátható módon kell
végezni („jogszerűség, tisztességes eljárás és átláthatóság”);
b) gyűjtése csak meghatározott, egyértelmű és jogszerű célból történjen, és azokat ne kezeljék
ezekkel a célokkal össze nem egyeztethető módon; a 89. cikk (1) bekezdésének megfelelően nem
minősül az eredeti céllal össze nem egyeztethetőnek a közérdekű archiválás céljából, tudományos
és történelmi kutatási célból vagy statisztikai célból történő további adatkezelés („célhoz kötöttség”).”
Az általános adatvédelmi rendelet 5. cikk (2) bekezdése szerint: „Az adatkezelő felelős az (1)
bekezdésnek való megfelelésért, továbbá képesnek kell lennie e megfelelés igazolására
(„elszámoltathatóság”).”
Az általános adatvédelmi rendelet 6. cikk (1) bekezdés b) és f) pontja alapján: „A személyes adatok
kezelése kizárólag akkor és annyiban jogszerű, amennyiben legalább az alábbiak egyike teljesül:

7

b) az adatkezelés olyan szerződés teljesítéséhez szükséges, amelyben az érintett az egyik fél, vagy
az a szerződés megkötését megelőzően az érintett kérésére történő lépések megtételéhez
szükséges;
f) az adatkezelés az adatkezelő vagy egy harmadik fél jogos érdekeinek érvényesítéséhez
szükséges, kivéve, ha ezen érdekekkel szemben elsőbbséget élveznek az érintett olyan érdekei
vagy alapvető jogai és szabadságai, amelyek személyes adatok védelmét teszik szükségessé,
különösen, ha az érintett gyermek.”
Az általános adatvédelmi rendelet 13. cikk (1)-(2) bekezdése értelmében: „(1) Ha az érintettre
vonatkozó személyes adatokat az érintettől gyűjtik, az adatkezelő a személyes adatok
megszerzésének időpontjában az érintett rendelkezésére bocsátja a következő információk
mindegyikét:
a) az adatkezelőnek és – ha van ilyen – az adatkezelő képviselőjének a kiléte és elérhetőségei;
b) az adatvédelmi tisztviselő elérhetőségei, ha van ilyen;
c) a személyes adatok tervezett kezelésének célja, valamint az adatkezelés jogalapja;
d) a 6. cikk (1) bekezdésének f) pontján alapuló adatkezelés esetén, az adatkezelő vagy harmadik
fél jogos érdekei;
e) adott esetben a személyes adatok címzettjei, illetve a címzettek kategóriái, ha van ilyen;
f) adott esetben annak ténye, hogy az adatkezelő harmadik országba vagy nemzetközi szervezet
részére kívánja továbbítani a személyes adatokat, továbbá a Bizottság megfelelőségi határozatának
léte vagy annak hiánya, vagy a 46. cikkben, a 47. cikkben vagy a 49. cikk (1) bekezdésének második
albekezdésében említett adattovábbítás esetén a megfelelő és alkalmas garanciák megjelölése,
valamint az azok másolatának megszerzésére szolgáló módokra vagy az azok elérhetőségére való
hivatkozás.
(2) Az (1) bekezdésben említett információk mellett az adatkezelő a személyes adatok
megszerzésének időpontjában, annak érdekében, hogy a tisztességes és átlátható adatkezelést
biztosítsa, az érintettet a következő kiegészítő információkról tájékoztatja:
a) a személyes adatok tárolásának időtartamáról, vagy ha ez nem lehetséges, ezen időtartam
meghatározásának szempontjairól;
b) az érintett azon jogáról, hogy kérelmezheti az adatkezelőtől a rá vonatkozó személyes adatokhoz
való hozzáférést, azok helyesbítését, törlését vagy kezelésének korlátozását, és tiltakozhat az ilyen
személyes adatok kezelése ellen, valamint az érintett adathordozhatósághoz való jogáról;
c) a 6. cikk (1) bekezdésének a) pontján vagy a 9. cikk (2) bekezdésének a) pontján alapuló
adatkezelés esetén a hozzájárulás bármely időpontban történő visszavonásához való jog, amely
nem érinti a visszavonás előtt a hozzájárulás alapján végrehajtott adatkezelés jogszerűségét;
d) a felügyeleti hatósághoz címzett panasz benyújtásának jogáról;
e) arról, hogy a személyes adat szolgáltatása jogszabályon vagy szerződéses kötelezettségen
alapul vagy szerződés kötésének előfeltétele-e, valamint hogy az érintett köteles-e a személyes
adatokat megadni, továbbá hogy milyen lehetséges következményeikkel járhat az adatszolgáltatás
elmaradása;
f) a 22. cikk (1) és (4) bekezdésében említett automatizált döntéshozatal ténye, ideértve a
profilalkotást is, valamint legalább ezekben az esetekben az alkalmazott logikára és arra
vonatkozóan érthető információk, hogy az ilyen adatkezelés milyen jelentőséggel, és az érintettre
nézve milyen várható következményekkel bír.”
Az általános adatvédelmi rendelet 24. cikke szerint: „(1) Az adatkezelő az adatkezelés jellege,
hatóköre, körülményei és céljai, valamint a természetes személyek jogaira és szabadságaira
jelentett, változó valószínűségű és súlyosságú kockázat figyelembevételével megfelelő technikai és
szervezési intézkedéseket hajt végre annak biztosítása és bizonyítása céljából, hogy a személyes
adatok kezelése e rendelettel összhangban történik. Ezeket az intézkedéseket az adatkezelő
felülvizsgálja és szükség esetén naprakésszé teszi.
(2) Ha az az adatkezelési tevékenység vonatkozásában arányos, az (1) bekezdésben említett
intézkedések részeként az adatkezelő megfelelő belső adatvédelmi szabályokat is alkalmaz.

8

(3) A 40. cikk szerinti jóváhagyott magatartási kódexekhez vagy a 42. cikk szerinti jóváhagyott
tanúsítási mechanizmushoz való csatlakozás felhasználható annak bizonyítása részeként, hogy az
adatkezelő teljesíti kötelezettségeit.”
Az általános adatvédelmi rendelet 25. cikk alapján: „(1) Az adatkezelő a tudomány és technológia
állása és a megvalósítás költségei, továbbá az adatkezelés jellege, hatóköre, körülményei és céljai,
valamint a természetes személyek jogaira és szabadságaira jelentett, változó valószínűségű és
súlyosságú kockázat figyelembevételével mind az adatkezelés módjának meghatározásakor, mind
pedig az adatkezelés során olyan megfelelő technikai és szervezési intézkedéseket – például
álnevesítést – hajt végre, amelyek célja egyrészt az adatvédelmi elvek, például az adattakarékosság
hatékony megvalósítása, másrészt az e rendeletben foglalt követelmények teljesítéséhez és az
érintettek jogainak védelméhez szükséges garanciák beépítése az adatkezelés folyamatába.
(2) Az adatkezelő megfelelő technikai és szervezési intézkedéseket hajt végre annak biztosítására,
hogy alapértelmezés szerint kizárólag olyan személyes adatok kezelésére kerüljön sor, amelyek az
adott konkrét adatkezelési cél szempontjából szükségesek. Ez a kötelezettség vonatkozik a gyűjtött
személyes adatok mennyiségére, kezelésük mértékére, tárolásuk időtartamára és
hozzáférhetőségükre. Ezek az intézkedések különösen azt kell, hogy biztosítsák, hogy a személyes
adatok alapértelmezés szerint a természetes személy beavatkozása nélkül ne válhassanak
hozzáférhetővé meghatározatlan számú személy számára.
(3) A 42. cikk szerinti jóváhagyott tanúsítási mechanizmus felhasználható annak bizonyítása
részeként, hogy az adatkezelő teljesíti az e cikk (1) és (2) bekezdésében előírt követelményeket.”
Az általános adatvédelmi rendelet 58. cikk (2) bekezdése értelmében: „A felügyeleti hatóság
korrekciós hatáskörében eljárva:
a) figyelmezteti az adatkezelőt vagy az adatfeldolgozót, hogy egyes tervezett adatkezelési
tevékenységei valószínűsíthetően sértik e rendelet rendelkezéseit;
b) elmarasztalja az adatkezelőt vagy az adatfeldolgozót, ha adatkezelési tevékenysége megsértette
e rendelet rendelkezéseit;
c) utasítja az adatkezelőt vagy az adatfeldolgozót, hogy teljesítse az érintettnek az e rendelet szerinti
jogai gyakorlására vonatkozó kérelmét;
d) utasítja az adatkezelőt vagy az adatfeldolgozót, hogy adatkezelési műveleteit – adott esetben
meghatározott módon és meghatározott időn belül – hozza összhangba e rendelet rendelkezéseivel;
e) utasítja az adatkezelőt, hogy tájékoztassa az érintettet az adatvédelmi incidensről;
f) átmenetileg vagy véglegesen korlátozza az adatkezelést, ideértve az adatkezelés megtiltását is;
g) a 16., 17., illetve a 18. cikkben foglaltaknak megfelelően elrendeli a személyes adatok
helyesbítését, vagy törlését, illetve az adatkezelés korlátozását, valamint a 17. cikk (2)
bekezdésének és a 19. cikknek megfelelően elrendeli azon címzettek erről való értesítését, akikkel
vagy amelyekkel a személyes adatokat közölték;
h) visszavonja a tanúsítványt vagy utasítja a tanúsító szervezetet a 42. és a 43. cikknek megfelelően
kiadott tanúsítvány visszavonására, vagy utasítja a tanúsító szervezetet, hogy ne adja ki a
tanúsítványt, ha a tanúsítás feltételei nem vagy már nem teljesülnek;
i) a 83. cikknek megfelelően közigazgatási bírságot szab ki, az adott eset körülményeitől függően az
e bekezdésben említett intézkedéseken túlmenően vagy azok helyett; és
j) elrendeli a harmadik országbeli címzett vagy nemzetközi szervezet felé irányuló adatáramlás
felfüggesztését.”
Az általános adatvédelmi rendelet 83. cikk (2) és (5) bekezdése szerint: „[…]
(2) A közigazgatási bírságokat az adott eset körülményeitől függően az 58. cikk (2) bekezdésének
a)–h) és j) pontjában említett intézkedések mellett vagy helyett kell kiszabni. Annak eldöntésekor,
hogy szükség van-e közigazgatási bírság kiszabására, illetve a közigazgatási bírság összegének
megállapításakor minden egyes esetben kellőképpen figyelembe kell venni a következőket:

9

a) a jogsértés jellege, súlyossága és időtartama, figyelembe véve a szóban forgó adatkezelés
jellegét, körét vagy célját, továbbá azon érintettek száma, akiket a jogsértés érint, valamint az általuk
elszenvedett kár mértéke;
b) a jogsértés szándékos vagy gondatlan jellege;
c) az adatkezelő vagy az adatfeldolgozó részéről az érintettek által elszenvedett kár enyhítése
érdekében tett bármely intézkedés;
d) az adatkezelő vagy az adatfeldolgozó felelősségének mértéke, figyelembe véve az általa a 25.
és 32. cikk alapján foganatosított technikai és szervezési intézkedéseket;
e) az adatkezelő vagy az adatfeldolgozó által korábban elkövetett releváns jogsértések;
f) a felügyeleti hatósággal a jogsértés orvoslása és a jogsértés esetlegesen negatív hatásainak
enyhítése érdekében folytatott együttműködés mértéke;
g) a jogsértés által érintett személyes adatok kategóriái;
h) az, ahogyan a felügyeleti hatóság tudomást szerzett a jogsértésről, különös tekintettel arra, hogy
az adatkezelő vagy az adatfeldolgozó jelentette-e be a jogsértést, és ha igen, milyen
részletességgel;
i) ha az érintett adatkezelővel vagy adatfeldolgozóval szemben korábban – ugyanabban a tárgyban
– elrendelték az 58. cikk (2) bekezdésében említett intézkedések valamelyikét, a szóban forgó
intézkedéseknek való megfelelés;
j) az, hogy az adatkezelő vagy az adatfeldolgozó tartotta-e magát a 40. cikk szerinti jóváhagyott
magatartási kódexekhez vagy a 42. cikk szerinti jóváhagyott tanúsítási mechanizmusokhoz;
valamint
k) az eset körülményei szempontjából releváns egyéb súlyosbító vagy enyhítő tényezők, például a
jogsértés közvetlen vagy közvetett következményeként szerzett pénzügyi haszon vagy elkerült
veszteség.
[…]
(5) Az alábbi rendelkezések megsértését – a (2) bekezdéssel összhangban – legfeljebb 20 000 000
EUR összegű közigazgatási bírsággal, illetve a vállalkozások esetében az előző pénzügyi év teljes
éves világpiaci forgalmának legfeljebb 4 %-át kitevő összeggel kell sújtani, azzal, hogy a kettő közül
a magasabb összeget kell kiszabni:
a) az adatkezelés elvei – ideértve a hozzájárulás feltételeit – az 5., 6., 7. és 9. cikknek megfelelően;
b) az érintettek jogai a 12–22. cikknek megfelelően;
c) személyes adatoknak harmadik országbeli címzett vagy nemzetközi szervezet részére történő
továbbítása a 44–49. cikknek megfelelően;
d) a IX. fejezet alapján elfogadott tagállami jog szerinti kötelezettségek;
e) a felügyeleti hatóság 58. cikk (2) bekezdése szerinti utasításának, illetve az adatkezelés átmeneti
vagy végleges korlátozására vagy az adatáramlás felfüggesztésére vonatkozó felszólításának be
nem tartása vagy az 58. cikk (1) bekezdését megsértve a hozzáférés biztosításának elmulasztása.
[…]”
Az általános adatvédelmi rendelet 88. cikk (1) és (2) bekezdése szerint továbbá: „[…]
(1) A tagállamok jogszabályban vagy kollektív szerződésekben pontosabban meghatározott
szabályokat állapíthatnak meg annak érdekében, hogy biztosítsák a jogok és szabadságok védelmét
a munkavállalók személyes adatainak a foglalkoztatással összefüggő kezelése tekintetében,
különösen a munkaerő-felvétel, a munkaszerződés teljesítése céljából, ideértve a jogszabályban
vagy kollektív szerződésben meghatározott kötelezettségek teljesítését, a munka irányítását,
tervezését és szervezését, a munkahelyi egyenlőséget és sokféleséget, a munkahelyi
egészségvédelmet és biztonságot, a munkáltató vagy a fogyasztó tulajdonának védelmét is, továbbá
a foglalkoztatáshoz kapcsolódó jogok és juttatások egyéni vagy kollektív gyakorlása és élvezete
céljából, valamint a munkaviszony megszüntetése céljából.
(2) E szabályok olyan megfelelő és egyedi intézkedéseket foglalnak magukban, amelyek alkalmasak
az érintett emberi méltóságának, jogos érdekeinek és alapvető jogainak megóvására, különösen az
adatkezelés átláthatósága, vállalkozáscsoporton vagy a közös gazdasági tevékenységet folytató

10

vállalkozások ugyanazon csoportján belüli adattovábbítás, valamint a munkahelyi ellenőrzési
rendszerek tekintetében.
[…]”
Az Infotv. 75/A. §-a alapján: „A Hatóság az általános adatvédelmi rendelet 83. cikk (2)-(6)
bekezdésében foglalt hatásköreit az arányosság elvének figyelembevételével gyakorolja, különösen
azzal, hogy a személyes adatok kezelésére vonatkozó – jogszabályban vagy az Európai Unió
kötelező jogi aktusában meghatározott – előírások első alkalommal történő megsértése esetén a
jogsértés orvoslása iránt – az általános adatvédelmi rendelet 58. cikkével összhangban – elsősorban
az adatkezelő vagy adatfeldolgozó figyelmeztetésével intézkedik.”
Az Mt. 11. § (1)-(2) bekezdése értelmében: „(1) A munkáltató a munkavállalót csak a
munkaviszonnyal összefüggő magatartása körében ellenőrizheti. A munkáltató ellenőrzése és az
annak során alkalmazott eszközök, módszerek nem járhatnak az emberi méltóság megsértésével.
A munkavállaló magánélete nem ellenőrizhető.
(2) A munkáltató előzetesen tájékoztatja a munkavállalót azoknak a technikai eszközöknek az
alkalmazásáról, amelyek a munkavállaló ellenőrzésére szolgálnak.”
Az Mt. 8. § (1) bekezdése szerint: „A munkavállaló a munkaviszony fennállása alatt – kivéve, ha erre
jogszabály feljogosítja – nem tanúsíthat olyan magatartást, amellyel munkáltatója jogos gazdasági
érdekeit veszélyeztetné.”
Az Mt. 17. § (1)-(2) bekezdése alapján: „(1) A munkáltató a 15–16. §-ban meghatározott
jognyilatkozatait általa egyoldalúan megállapított belső szabályzatban vagy egyoldalúan kialakított
gyakorlat érvényesítésével (a továbbiakban együtt: munkáltatói szabályzat) is megteheti.
(2) A munkáltatói szabályzatot közöltnek kell tekinteni, ha azt a helyben szokásos és általában ismert
módon közzé teszik.”
A Ptk. 5:22. §-a értelmében: „A tulajdonos jogosult a dolgot használni és a dolog hasznait szedni;
viseli a dologgal járó terheket és a dologban beállott azt a kárt, amelynek megtérítésére senkit sem
lehet kötelezni.”
III. Döntés
III. 1. Általános megjegyzések
Az általános adatvédelmi rendelet fogalommeghatározásai alapján a munkahelyi e-mail-fiók,
továbbá a munkavállaló rendelkezésére bocsátott laptop, illetve telefon adattartalma személyes
adatnak, a személyes adaton elvégzett bármely művelet pedig adatkezelésnek minősül. Ettől
elkülönülő kérdés, hogy a személyes adatok, illetve az adatkezelés kizárólag a munkavégzéssel,
annak céljaival függ össze, vagy magáncélból történik, amely az adatkezelő személyének, illetve az
adatkezelés jogszerűségének megítélésekor bírhat jelentőséggel.
Jelen ügyben a becsatolt dokumentumok alapján megállapítható, hogy a Kérelmező használatában
lévő, számára a Kötelezett által biztosított eszközöket – az úgynevezett „céges e-mail-fiókot” is
ideértve – a Kérelmező magáncélra is használta.
Abban az esetben, amikor a munkavállaló használja az e-mail-fiókot, számítástechnikai eszközöket
– függetlenül attól, hogy a munkáltató egyébként megtiltja vagy engedélyezi a magáncélú
használatot – a munkáltató által biztosított eszközökben, rendszerekben tárolt személyes adatok
tekintetében maga is adatkezelési tevékenységet végez.

11

Amennyiben az adatkezelés a munkavégzéssel összefügg, annak érdekében történik, a
munkavállaló lényegében a munkáltató mint adatkezelő nevében jár el, és e tevékenysége mint
adatkezelői tevékenység is a munkáltatónak tudható be. Az, hogy ez az adatkezelés a
munkavállalón kívüli személyek vonatkozásában mennyiben jogszerű, egy ettől függetlenül
elbírálandó kérdés, az esetleges jogszerűtlenségért való felelősség pedig függ attól, hogy a
munkáltató mint adatkezelő által eszközölt szükséges és megfelelő technikai, szervezési
intézkedések munkáltató általi be nem tartásáról vagy ezen intézkedések hiányából fakad azzal,
hogy a harmadik személyek tekintetében a vonatkozó polgári jogi szabályok szerint alapvetően a
munkáltató felelős.
A munkavállaló saját személyes adatai vonatkozásában addig, ameddig az adatkezelés a munka
végzésével összefüggésben történik, az adatkezelés jogalapja mindenekelőtt a munkaszerződés.
Az adatkezelő a munkáltató, a munkavállaló pedig érintett, és az adatkezelést ennek megfelelően
kell megítélni.
Abban az esetben ugyanakkor, amikor a munkavállaló a munkáltató által biztosított eszközökön és
rendszerekben a munka végzésével össze nem függő – magáncélú – tevékenységet is folytat és
ennek kapcsán a saját és a legtöbb esetben más harmadik személyek személyes adatait kezeli, már
nem ilyen egyértelmű a helyzet. Ebben az esetben ugyanis az adatkezelés célját nem a munkáltató
határozza meg, hanem a munkavállaló, aki ezáltal adott esetben maga is adatkezelővé válik a
harmadik személyek személyes adatai tekintetében a munkavégzésével semmilyen módon össze
nem függő adatkezelés vonatkozásában. Ő dönt a személyes adatnak a rendszerbe, eszközre
kerüléséről, és amíg a birtokában, rendelkezése alatt van az eszköz, addig dönthet annak törléséről,
egyéb felhasználásáról. Ugyanakkor ezen személyes adatok tekintetében is – különösen a „céges
e-mail-fiók” esetében – a rendszer működtetése továbbra is a munkáltató feladata és hatásköre, és
a személyes adatokat tároló eszköz feletti rendelkezési jogát sem veszíti el a munkáltató, aki a
magáncélú adatok tekintetében ezért adatkezelő marad.
A munkáltató adatkezelői minősége már csak azért sem kérdőjelezhető meg ebben az esetben, mert
még, ha látszólag kifejezett engedélyén és tudtán kívül kerülnek is az általa, a saját maga által
elhatározott adatkezelésekhez alkalmazott rendszerekbe más adatkezeléssel összefüggésben
személyes adatok, azok egyrészt ténylegesen a saját adatkezelései tekintetében is eljáró személyek
révén kerülnek oda. Másrészt, mivel az adatkezelés körülményei folytán ténylegesen lehetőség van
olyan személyes adatok kezelésére a rendszerében, amelyek az általa kontrollált célból történő
adatkezeléssel semmilyen kapcsolatot valójában nem mutatnak2, a saját adatkezelése
vonatkozásában szükséges követelmények teljesítése keretében végzett minden adatkezelési
tevékenysége szükségszerűen kiterjed ezen adatokra is (mindenekelőtt tárolja azokat), és a saját
adatkezelése jogszerűsége biztosításához elengedhetetlen feladatai ellátása keretében hozzáfér
ezen személyes adatokhoz.
Ez a következtetés akkor is igaz, ha a munkáltató kifejezetten kizárja az eszközei magáncélú
használatát, mivel az adatkezelés mibenléte és az adatkezelői minőség alapvetően ténykérdés (így
a vonatkozó rendelkezés csak a felelősség kérdésében vezethet eltérő eredményre). Emellett ebben
az esetben az ilyen tilalom betartásának ellenőrzése ténylegesen ugyanolyan adatkezelési
műveletekkel jár – különösen, ha nem tartják be a szabályt –, mint, ha ilyen rendelkezést nem is tett
volna munkáltató. Abban az esetben pedig, ha a munkavállaló – értelemszerűen elvárhatóan csak
akkor, ha a munkáltató a magáncélú használatot is engedi – kifejezetten tájékoztatja a munkáltatót

Ami egy munkahelyi e-mailfiók vagy mobiltelefon esetében szinte soha nem zárható ki, munkaeszközként biztosított
egyéb számítástechnikai eszköz esetében pedig bár elvárható lenne, az esetek többségében előfordulhat, arra
elvárhatóan számítania kell a munkáltatónak.
2

12

arról, hogy milyen adatok vonatkozásában milyen magáncélú adatkezelést folytat az adott
rendszerben/eszközön, a munkáltató adatkezelői minősége csak akkor nem tűnik
megkérdőjelezhetőnek, ha biztosítani tudja az ilyen adatkezelések teljes mértékű elkülönülését a
saját adatkezelésétől, ideértve azt is, hogy az azzal érintett személyes adatok fölött semmilyen
módon nem rendelkezik (például azok tárolásáról, megismeréséről csak a munkavállaló dönthet)
Ilyen teljes elkülönítés hiányában a munkáltató minden esetben adatkezelőnek tekintendő az
általános adatvédelmi rendelet 4. cikk 7. pontja értelmében.
Megjegyzendő még, hogy amíg a munkavállaló tekintetében az is előfordulhat, hogy az ilyen, a
rendszerben valójában kizárólag az ő magánérdekéből, azaz magáncélból tárolt adatok kezelése –
mint kizárólag személyes vagy otthoni tevékenység keretében végzett adatkezelés – kívül esik az
általános adatvédelmi rendelet alkalmazási körén, a munkáltató esetén ez nem fordulhat elő. Az
ilyen esetekben tehát egy igen sajátos együttes adatkezelési helyzet áll elő, amely esetben a
munkáltató mindenképpen adatkezelőnek minősül, a munkavállaló pedig – jogi értelemben
legalábbis – nem feltétlenül.
A fentiek mellett fontos továbbá, hogy a munkáltató és a munkavállaló közötti jogviszonyból adódóan
a munkáltatóé az adatkezelés jogszerűségéért való elsődleges felelősség, hiszen az ő számára
állnak elsődlegesen rendelkezésre azok az eszközök (belső szabályozási és technikai operatív
intézkedések), amelyekkel ez biztosítható. Így az ő felelőssége e helyzet felismerése, és megfelelő
munkáltatói intézkedésekkel ennek kezelése, így közös adatkezelés esetén az adatkezelés
részleteiről való megállapodás, az adatkezeléssel összefüggő felelősségi viszonyoknak a
szabályozása is (lényegében az általános adatvédelmi rendelet 26. cikkének megfelelően). Erre
még akkor is szükség van, ha a munkáltató megtiltja az általa biztosított eszközök magáncélú
használatát, hiszen ennek a kötelezettségnek az ellenőrzése, illetve az ezen tilalomnak nem
megfelelő munkavállalók esetében tényszerűen ekkor is előállhat a fentiek szerinti helyzet. Az más
kérdés, hogy a felelősség az adatkezelésért értelemszerűen másként alakul egy ilyen helyzetben,
mint amikor hallgatólagosan vagy kifejezetten megengedett az adatkezelés.
Végezetül alapvető fontosságú, hogy amennyiben a munkavállaló magáncélú személyes adatai
vonatkozásában a munkáltató adatkezelőnek minősül, nem jelenti egyúttal azt is, hogy az ilyen
célból kezelt személyes adatok kezelése a részéről minden esetben jogszerű, hiszen ha a
munkáltató oldalán nem azonosítható ezen adatok kezelésének semmilyen jogszerű célja, illetve a
6. cikk (1) bekezdése szerinti jogalapja, akkor az ilyen adatok kezelése nem lesz jogszerű, a
munkáltató részéről az ilyen személyes adatok nem kezelhetők. A jogalap nélküli adatkezelésnek
elsődlegesen az az általános jogszerű következménye, hogy a munkáltató – amint értesül ezen
adatok kezelésének tényéről – megszünteti azok kezelését, azaz törli ezeket a rendszeréből, az
általa biztosított eszközökről. A jelen ügyhöz hasonló helyzetben ugyanakkor az adatok törlése mint
adatkezelési művelet – különösen ha a munkavállaló ténylegesen közös adatkezelőnek lenne
tekinthető az adott esetben – csak a munkavállaló érdekeinek figyelembe vételével, és
mindenekelőtt az adatkezelés tisztességességére vonatkozó követelménynek a betartásával
valósítható meg jogszerűen.
A munkáltatónak mint adatkezelőnek e vonatkozásban mindenekelőtt tájékoztatnia kell a
munkavállalót a tervezett adatkezelési műveletről és lehetőséget kell biztosítania számára, hogy az
adatok kezelését (törlését) kontrollálhassa, és – ha a kérdéses adatok törlése esetén azok a
munkavállaló számára a továbbiakban már nem lennének elérhetők – a munkáltató által nem
kezelhető adatokat a maga számára saját eszközre mentse. Értelemszerűen a munkáltató jogszerű
adatkezelése alá eső adatok vonatkozásában – éppen a munkáltatót mint adatkezelőt terhelő
kötelezettségek, így különösen az adatbiztonsági követelmények miatt – az ilyen adatmentést pedig
a munkáltatónak joga és kötelezettsége felügyelni annak érdekében, hogy az valóban csak a
magáncélból kezelt adatokra korlátozódjon. Egy olyan eljárás és mechanizmus kialakítása és
megvalósítása szükséges tehát, ahol lehetőség szerint mindkét fél kontrollálja az adatok

13

„szétválogatásának” folyamatát, és ennek során az általa jogszerűen nem kezelhető adatokat csak
az adat e minőségének megállapításához, a folyamat ellenőrzéséhez legszükségesebb körre
korlátozódjon.3
A fentiek fényében kell megítélni azon munkavállaló személyes adatainak a munkáltatója általi
kezelését is, aki – amellett hogy munkahelyi célból használja az adott eszközt – magáncélból is
igénybe veszi a munkáltatója által biztosított e-mail-fiókot, munkaeszközöket.
Az ilyen helyzetekben az adatkezelés jogszerűségét, az adatvédelmi követelményeknek való
megfelelőségét e tekintetében a fentieknek megfelelően kell megítélni.
Minderre tekintettel a munkáltatónak mindenekelőtt egy belső szabályzatot célszerű megalkotnia az
e-mail-fiókok, számítástechnikai eszközök használatának, ellenőrzésének szabályairól. Ezzel
ugyanis meg lehet előzni azt, illetve csökkenteni lehet annak lehetőségét, hogy a munkavállalók (és
adott esetben más, a magánjellegű levelezésben szereplő érintettek) személyes adatait is kezelje a
munkáltató. A belső szabályzatban többek között az alábbiakra szükséges kitérni:
-

használható-e magáncélokra az e-mai fiók, illetve számítástechnikai eszköz4,

-

az e-mail-fiókról, számítástechnikai eszközökön lévő állományokról biztonsági másolat
készítésének és megőrzésének a szabályozására, illetve arra, hogy mikor kerül sor az emailek és állományok végleges törlésére,

-

az e-mail-fiók és számítástechnikai eszközök használata ellenőrzésének részletes
szabályaira.

A magáncélú levelezés, illetve használat belső szabályzatban megvalósuló tiltása ugyanakkor egy
objektív követelményt jelent az adatkezelő munkatársaira nézve, azonban a munkatárs részére
üzenetet küldő harmadik személyekre nézve – a belső levelezést leszámítva – nem terjed ki a
szabályzat hatálya, így bármikor magáncélú, az adott munkavégzéssel, munkáltatói tevékenységgel
össze nem függő személyes adatokat tartalmazó levél érkezhet a munkatárs elektronikus
levélfiókjába.
Az adatkezelés megvalósulását ugyanis – az általános adatvédelmi rendelet személyes adat
fogalmából eredően – nem az irat tárgya, hivatalos vagy magáncélú jellege, hanem annak tényleges
tartalma határozza meg, az érintett neve, címe, azonosítására alkalmas adata, és az eljárás során
megadott egyéb adatai bármely iratban, így a levelezésben is előfordulhatnak. Erre is tekintettel a
nem magáncélú, hanem a kifejezetten munkavégzési célú levelek is tartalmaznak személyes adatot.
Tekintettel arra, hogy sem a rendszert működtető adatkezelő, sem a rendszert használó
munkavállaló által nem határolható el kétséget kizáróan minden esetben a levél tartalmának jellege
a levelezés tartalmának vizsgálata nélkül, így nem zárható ki, hogy a rendszer nem csak
munkavégzési célból szükséges és elengedhetetlen körben kezeljen személyes adatokat.

Ha a munkáltató kifejezetten megengedi a magáncélú használatot, mint adatkezelő akkor is csak akkor lesz jogszerű az
adatkezelés a részéről, ha ennek az általános adtavédelmi rendelet 6. cikk (1) bekezdése szerinti megfelelő jogszerű
alapja van. Pusztán az ilyen engedély ugyanakkor önmagában nem elegendő, ehhez szükséges a munkavállaló megfelelő
tájékoztatása, az ilyen adatkezelés részleteinek pontos, a munkavállalóval konszenzusos alapon, tényleges megállapodás
formájában való rendezése – attól is függően, hogy csal a munkavállaló adatairól vagy általa harmadik személyek
adatainak kezeléséről is szó van-e.
3

A vizsgált időszakban hatályos Mt. nem tartalmazott erre vonatkozó szabályt, azonban a 2019. április 26. napjától
hatályos Mt. 11/A. § (2) bekezdése szerint a munkavállaló a munkáltató által a munkavégzéshez biztosított
számítástechnikai eszközt kizárólag a munkaviszony teljesítése érdekében használhatja – eltérő megállapodás
hiányában.
4

14

A magáncélú használatot tiltó belső szabályok megszegése esetén – a munkatárs e tekintetben
megállapítható felróható magatartásától függetlenül – a munkatárs és harmadik személy személyes
adatainak kezelése ténylegesen megvalósul, egy objektív helyzet következik be az adatkezelőnél
és az általa igénybevett adatfeldolgozónál egyaránt, ezzel az adatkezelési jogviszony létrejön, az
abból eredő kötelezettségek az adatkezelőt terhelik.
III. 2. A munkavállaló rendelkezésére bocsátott e-mail-fiókhoz való hozzáférés
III. 2. 1. Az adatkezelés célja
Jelen ügyben két, egymástól elválasztandó cél jelenik meg: az egyik a munkafolyamatok
folytonosságának biztosítására irányul, amelynek célja, hogy a távollévő munkavállaló feladatait el
lehessen látni, és ebből következően a helyettese a helyettesítés idejére használja e-mail-fiókját,
számítástechnikai eszközeit, azokban az adott feladat ellátásához szükséges mértékben kereshet
és használhat dokumentumokat. Ebben az esetben a helyettesítendő munkavállaló teljesítményét
nem értékelik, nem tekintik át, mely feladatát, hogyan látta el, ennek a célja pusztán az, hogy a
távolléte miatt a munkafolyamatok ne szakadjanak meg.
A távollévő munkavállaló helyettesítése esetében a helyettesítést jellemzően egy másik
munkavállaló látja el, a munka folyamatosságának biztosítása érdekében, mely a munkavégzéshez
kötődő feladatok ellátására irányul, és tekintettel arra is, hogy ennek során a munkáltató nem végez
– a folyamatosan fennálló tároláson kívüli – új adatkezelési műveletet a munkavállaló személyes
adatain, a helyettesítendő munkavállaló magánszférájára nézve nincs közvetlen hatással. Ebben az
esetben a munkavállaló helyettese mintegy teljesítési segédként jelenik meg.
Abban az esetben azonban – mint ahogyan jelen ügyben is történt –, ha a feladatok el nem végzése
dokumentálásra kerül, és az a helyettesítendő munkavállalóra nézve valamilyen számonkéréssel
jár, az túlmutat a helyettesítésen és a helyettesítendő munkavállaló munkavégzésének ellenőrzését
jelenti.
Ezen, a helyettesítési céltól elkülönülő, kifejezetten a munkavállaló munkaviszonyból fakadó
kötelezettségei teljesítésének ellenőrzésére irányuló, a munkavállaló személyes adatainak
kezelésével együtt járó tevékenység lényege, hogy akár a helyettes észlelése alapján, akár más
okból átvizsgálják a munkavállaló e-mail-fiókját, számítástechnikai eszközeit, és azt ellenőrzik, hogy
az adott feladatot elvégezte-e a munkavállaló, és amennyiben igen, milyen módon. Ennek a
végeredménye a munkavállaló teljesítményének bizonyos szintű értékelése és annak vizsgálata,
hogy a munkavállaló hogyan teljesítette munkaviszonyból fakadó kötelezettségeit, melynek
munkajogi következménye is lehet. Ennek az ellenőrzésnek is meg kell felelnie az adatvédelmi
követelményeknek.
Az ellenőrzéssel összefüggő adatkezelés esetében kiemelt figyelmet kell fordítani a célhoz kötött
adatkezelés elvén és a szükségesség-arányosság követelményén túl valamennyi érintett
magánszférájára is, hiszen adott esetben különféle, a munkaviszonyhoz nem kapcsolódó személyes
adat is a munkáltató tudomására juthat, illetve vele munkaviszonyban nem álló személyek
személyes adatait is megismerheti.
Jelen ügyben a Kötelezett az ellenőrzés indokaként az integritás kockázatot, valamint a Kötelezett
gazdasági érdekeit jelölte meg, tekintettel arra, hogy a Kérelmező mulasztása miatt a Kötelezettet
súlyos pénzügyi és jogkövetkezmények fenyegették, amelyek elhárítása, illetve hatásainak
mérséklése a Kötelezett haladéktalan lépéseinek megtételét tette szükségessé. A Hatóság ezen
indokok, illetve a Kötelezettet mint munkáltatót az Mt. 11. § (1) bekezdése alapján megillető
ellenőrzési jogosultságából adódóan is szükséges és arányos legitim adatkezelési célnak ismeri el

15

a Kérelmező ellenőrzését. Ebből következően a Kötelezett ebből a szempontból nem sértette meg
az általános adatvédelmi rendelet rendelkezéseit.
III. 2. 2. Az adatkezelés jogalapja
A vizsgált időszakban hatályos Mt. 42. § (2) bekezdés a) pontja értelmében a munkaszerződés
alapján a munkavállaló köteles a munkáltató irányítása szerint munkát végezni. Ezzel összhangban
a jogalkotó az Mt. 52. § (1) bekezdés b) és c) pontjában a munkavállaló alapvető kötelességeként
határozta meg azt, hogy a munkavállaló köteles munkaideje alatt a munkáltató rendelkezésére állni
és munkáját az általában elvárható szakértelemmel és gondossággal, a munkájára vonatkozó
szabályok, előírások, utasítások és szokások szerint végezni. E kötelezettségek megtartása végett
a jogalkotó az Mt. 11. § (1) bekezdésében lehetőséget biztosít arra, hogy a munkáltató a
munkavállalót a munkaviszonnyal összefüggő magatartása körében ellenőrizze. Ez a jogosultság
szükségszerűen együtt járhat személyes adatok kezelésével.
Az ellenőrzés jogalapjaként a Kötelezett az Mt. 8. § (1) bekezdésére, a 11. § (1) bekezdésére, a 17.
§ (1)-(2) bekezdésére, a Ptk. 5:22. §-ára, valamint a munkaszerződés egyes pontjaira, és jogos
érdekére hivatkozott.
Azon jogalapokat, amelyekre hivatkozással személyes adatok kezelése jogszerű lehet, az általános
adatvédelmi rendelet 6. cikk (1) bekezdése taxatív módon sorolja fel. Noha az általános adatvédelmi
rendelet 88. cikke a foglalkoztatással összefüggő adatkezelések vonatkozásában a nemzeti
jogalkotók számára – a rendelkezésben meghatározott keretek között – szabályozási lehetőséget
biztosítanak, ezen nemzeti jogalkotási intézkedések a 6. cikk (1) bekezdésében meghatározott
jogalapok körét nem bővíthetik. Ebből fakadóan az adatkezelő az általános adatvédelmi rendelet 6.
cikk (1) bekezdés a)-f) pontjában meghatározott jogalapok valamelyikére alapozhatja
adatkezelésének jogszerűségét, ezen jogszerűségi feltételek teljesülésének hiányában – pusztán
valamely nemzeti jogi rendelkezés – az adatkezelés jogszerűségének alátámasztására nem
elégséges, még akkor sem, ha maga az általános adatvédelmi rendelet egyes adatvédelmi
jogalapok vonatkozásában kifejezetten megköveteli a nemzeti jogalkotói intézkedést.5
A Ptk. 5:22. §-a mindezek mellett azért sem minősülhet az adatkezelés jogszerűségét megalapozó
szabálynak, mivel az a tulajdonjog kapcsán a használatról, hasznok szedéséről, terhek viseléséről
és veszélyviselésről rendelkezik.
Az Mt. 8. § (1) bekezdése az előbbiekben jelzetteknek megfelelően szintén nem teremthet önálló
jogalapot adatkezelésre, mivel azt az általános magatartási követelményt tartalmazza, hogy a
munkavállaló a munkaviszony fennállása alatt nem tanúsíthat olyan magatartást, amellyel
munkáltatója jogos gazdasági érdekeit veszélyeztetné.
Továbbá az Mt. 17. § (1)-(2) bekezdése sem alkalmazható az adatkezelés jogalapjaként, mivel ezen
rendelkezések a munkáltatói szabályzatról rendelkeznek.
A munkaszerződéssel mint jogalappal összefüggésben a Hatóság álláspontja szintén az, hogy az
nem teremt jogalapot az e-mail-fiókok ellenőrzésével együttjáró adatkezelésre, mivel az általános
adatvédelmi rendeletet megelőzően hatályos adatvédelmi irányelv6 29. cikke alapján létrehozott

5

Vö. pl: általános adatvédelmi rendelet 6. cikk (3) bekezdés.

A személyes adatok feldolgozása vonatkozásában az egyének védelméről és az ilyen adatok szabad áramlásáról szóló
95/46/EK európai parlamenti és tanácsi irányelv
6

16

Adatvédelmi Munkacsoport7 6/2014. számú, az adatkezelő 95/46/EK irányelv 7. cikke szerinti
jogszerű érdekeinek fogalmáról szóló véleménye8 – melyben írtak az általános adatvédelmi rendelet
alkalmazási időszakában is értelmezésül szolgálhatnak – is azt tartalmazza a szerződéses
jogalapról – jelen esetben munkaszerződés –, hogy ezt a jogalapot nem lehet kiterjesztően
értelmezni. A szerződéses jogalap nem vonatkozik olyan helyzetekre, ahol az adatkezelés valójában
nem a szerződés teljesítéséhez szükséges, hanem azt az adatkezelő egyoldalúan az érintettre
erőlteti. Az e-mail-fiókok ellenőrzésével összefüggő adatkezelés önmagában nem minden esetben
szükséges a munkaszerződés teljesítéséhez, és nem is megállapodás eredménye (különösen, ha
munkahelyi ellenőrzésről az adott munkahelyen belső szabályzat, egyéb, jogszabályokon kívüli
munkaviszonyra vonatkozó szabály nem vonatkozik), így tehát ennek a jelen ügyben tárgyalt
adatkezelésnek nem lehet a jogalapja a munkaszerződés.
Mindez azonban nem jelenti azt, hogy a Kötelezettnek nem volt jogalapja a Kérelmező e-mailfiókjának ellenőrzésére, e következtetés önmagában abból sem vonható le szükségszerűen, hogy
az adatkezelő az adatkezelést mely, az általános adatvédelmi rendelet 6. cikk (1) bekezdésében
meghatározott jogalapra alapozta. Ahogyan az Adatvédelmi Munkacsoport az érdekmérlegelési
tesztre irányadóan, de a megfelelő jogalap meghatározása vonatkozásában is releváns módon
hangsúlyozta, „mint ahogy az adatvédelem egyéb létfontosságú aspektusának (például az
adatkezelő azonosítása vagy a cél meghatározása) esetében is történik, az adatkezelő kijelentése
mögött meghúzódó valóság számít”.9
Itt jegyzendő meg azonban az is, hogy már önmagában az, ha az adatkezelő az adatkezelést
megelőzően nem megfelelően azonosította az adatkezelés jogalapját, szükségszerűen vezethet az
általános adatvédelmi rendelet 6. cikkében meghatározottakon túli rendelkezéseiben rögzített, az
adatkezelőt terhelő kötelezettségek betartása tekintetében mulasztására, vagy nem megfelelő
teljesítésére és így e jogsértés tekintetében bármely, az általános adatvédelmi rendeletben
meghatározott jogkövetkezmény alkalmazására.
A munkavállaló munkavégzésének a munkáltató általi ellenőrzésének céljából végzett adatkezelés
esetében az adatkezelés jogalapja az általános adatvédelmi rendelet 6. cikk (1) bekezdés f) pontja
szerinti jogos érdek jogalapja lehet, amelynek értelmében személyes adat abban az esetben
kezelhető, ha az adatkezelés az adatkezelő jogszerű érdekének érvényesítéséhez szükséges,
kivéve, ha ezen érdekekkel szemben elsőbbséget élveznek az érintett olyan érdekei vagy alapvető
jogai és szabadságai, amelyek személyes adatok védelmét teszik szükségessé. Mivel a vitatott
adatkezelést a Kötelezett jogszabály, az Mt. által is kifejezetten lehetővé tett, ilyen módon a jogalkotó
által is elismert jogos érdek, a munkáltatói ellenőrzés keretében hajtotta azt végre, és az ezen
ellenőrzéshez, valamint az ehhez szükséges személyes adatok megismeréséhez fűződő jogos
érdekének fennállta a jogi szabályozásból és nyilatkozataiból, és az azokat alátámasztó okirati
bizonyítási eszközökből (pl. a munkahelyi ellenőrzésről készült jegyzőkönyv és fényképfelvételek) –
a Kötelezettet súlyos pénzügyi és egyéb jogkövetkezmények fenyegették, amelyek elhárítása, illetve
hatásainak mérséklése a Kötelezett haladéktalan lépéseinek megtételét tette szükségessé –
adódóan megállapítható.
Tekintettel arra, hogy a Hatóság által az eljárás során megismert adatok alapján a Kérelmező
oldalán nem azonosíthatóak olyan érdekek, amelyek elsőbbséget élveznének a Kötelezett jogos

Az Adatvédelmi Munkacsoport az általános adatvédelmi rendelet alkalmazásának kezdőnapját megelőzően az
adatvédelemmel, valamint a magánélet védelmével kapcsolatos kérdésekkel foglalkozó, független európai tanácsadó
szerv volt, helyébe az Európai Adatvédelmi Testület lépett.
7

A 6/2014. számú vélemény az alábbi linkről érhető el:
https://ec.europa.eu/justice/article-29/documentation/opinion-recommendation/files/2014/wp217_hu.pdf
8

9

A 6/2014. számú vélemény Elszámoltathatóság és átláthatóság című III. 3. 5. pontja (47. oldal)

17

érdekével szemben, figyelemmel arra is, hogy a Hatóság rendelkezésére álló adatok alapján a
Kötelezett az ellenőrzés során betartotta a fokozatosság elvét, és nem merült fel adat arra nézve,
hogy az ellenőrzés céljához feltétlenül szükséges körön túl bármilyen magáncélú személyes adat
megismerésére ténylegesen sor került volna.
Ezzel kapcsolatban ugyanakkor a Hatóság kiemelten fontosnak tartja hangsúlyozni, hogy abból,
hogy jelen ügyben az általános adatvédelmi rendelet 6. cikk (1) bekezdés f) pontja szerinti jogalap
fennálltát – az ügy sajátos és egyedi körülményei összességének értékelése alapján – egy az
adatkezelő által előzetesen írásban lefektetett részletes érdekmérlegelési teszt hiányában is
megállapíthatónak tartotta, semmilyen módon nem következik, hogy az adatkezelőknek – az
általános adatvédelmi rendelet 5. cikk (2) bekezdés szerinti, lényegében az adatkezelő objektív
felelősségét és fokozott gondossági követelményét megfogalmazó elszámoltathatóság alapelvi
követelményéből is fakadóan – ne lenne felelőssége az ilyen jogalapon folytatott adatkezelések
esetében a jogalap fennálltához szükséges feltételek meglétét előzetesen, és az adatkezelés
fennállta során folyamatosan is ellenőrizni. Mivel pedig az elszámoltathatóság elvéből következően
annak igazolása, hogy az adatkezelés jogszerűségének feltételei folyamatosan fennállnak, az
adatkezelő felelőssége, csak akkor bízhat alappal bármely adatkezelő abban, hogy minden
tekintetben megfelel az adatkezelés jogi követelményeinek, ha ezen igazolási kötelezettségének is
eleget tud tenni, és a Hatóság, eljáró bíróság, illetve – jellemzően az általános adatvédelmi rendelet
21. cikkében rögzített tiltakozási jog gyakorlása esetén – az érintett számára is tételesen, kellő
bizonyosságot nyújtó módon be tudja mutatni e feltételek fennálltát. Mindezen túl, az adott jogalap
tekintetében szükséges mérlegelés és annak dokumentálása hiányában az adatkezelő
értelemszerűen az adatkezeléssel összefüggésben őt terhelő számos kötelezettségnek (pl. az
érintetteket megillető jogok gyakorlásának biztosítása, az adatvédelmi hatásvizsgálat elvégzése
stb.) sem tud maradéktalanul eleget tenni, ami az érintettek jogaira nézve súlyos sérelemmel járhat,
és ennek megfelelően súlyos szankciót vonhat maga után. Minderre tekintettel a Hatóság
szükségesnek tartja az ezen mérlegeléssel kapcsolatos elvárásokat röviden összefoglalni.
Az általános adatvédelmi rendelet 6. cikk (1) bekezdés f) pontja szerint akkor lehet jogszerű az
adatkezelés, ha az adatkezelés az adatkezelő jogszerű érdekének érvényesítéséhez szükséges, és
ezt az érdeket nem előzi meg az érintettek valamely személyes adatok védelmét megkövetelő
érdeke vagy alapvető joga és szabadsága. Az adatkezelő tehát akkor jár el a kellő gondossággal,
ha a jogos érdek jogalapjára alapított adatkezelés megkezdését megelőzően elvégzi például a
6/2014. számú véleményben ismertetett érdekmérlegelést, melynek során azonosítja adatkezelő, a
saját (vagy harmadik személy) jogos érdekét, valamint a súlyozás ellenpontját képező adatalanyi, –
a jelen ügyhöz hasonló esetekben – munkavállalói érdeket, érintett alapjogot, és csak akkor kezdi
meg, illetve folytatja az adatkezelést, ha a két érdek súlyozása alapján meg állapítja, az érintett
érdeke a saját érdekét nem előzi meg.10 Ezen érdekmérlegelés során mindig az adott eset konkrét
tényei alapján – és nem elvont formában –, az érintettek észszerű elvárásait is figyelembe véve kell
eljárni. A jogos érdek jogalapja általánosan vonatkozik az adatkezelő által érvényesítendő
(bármilyen) jogszerű érdekre, ez az általános rendelkezés azonban kifejezetten egy kiegészítő
mérlegelés elvégzését igényli, amely szerint mérlegelni kell az adatkezelő – vagy az adatokat
megkapó harmadik fél, vagy felek – jogszerű érdekeit és az érintettek érdekeit vagy alapvető jogait.11
Mindebből, illetve az általános adatvédelmi rendelet (39) preambulumbekezdéséből is következően
az e-mail-fiókok ellenőrzése vonatkozásában a munkáltatónak már előzetesen az adatkezelést
megelőzően pontosan meghatározott adatkezelési céllal kell rendelkeznie az e-mail-fiók
ellenőrzésére. Ezen célnak (ami egyben az érvényesítendő érdeknek is megfeleltethető a legtöbb

10

A 6/2014. számú vélemény A 7. cikk f) pontja: jogszerű érdekek című III. 3. pontja (25. oldal)

11

A 6/2014. számú vélemény Következtetések című IV. 1. pontja (53. oldal)

18

esetben) ténylegesnek és valósnak, a munkáltató tevékenységéhez, piaci helyzetéhez és a
munkavállalók munkaköréhez igazodóaknak kell lenniük. Ezen túlmenően a munkáltatónak az
email-fiók használatának konkrét ellenőrzése előtt közölnie kell a munkavállalókkal, hogy az adott
esetben milyen érdeke miatt kerül sor a munkáltatói intézkedésre, egyúttal a tiltakozási jogról is
tájékoztatást kell adnia.
Mivel – az arányosság, az adattakarékosság elvéből is adódóan – az ezen a jogalapon való
adatkezelés esetén is csak az adott célhoz feltétlenül szükséges adatkör kezelése lehet jogszerű,
és mivel a kezelt adatok köre, típusa és terjedelme az érdekmérlegelés során összemérendő
érdekek súlyára is kihathat, a 6/2014. számú véleménnyel összhangban az ilyen adatkezelést a
fokozatosság elvére figyelemmel lépcsőzetes ellenőrzési rendszer szerint szükséges megvalósítani,
és az érdekek mérlegelését is ilyen módon kel elvégezni. Egy ilyen megközelítés esetén ugyanis az
érintett magánszférájába való beavatkozás vonatkozásában csak fokozatosan elnehezülő
adatkezelés esetén a megfelelő garanciák biztosításával kellően érvényesülhet a személyes adatok
védelme, illetve az a követelmény, hogy az ellenőrzés minél kisebb mértékben érintse a
munkavállalók magánszféráját. Így például az ellenőrzés első lépéseként az e-mail cím és a levél
tárgyának az ellenőrzése is elegendő lehet, hiszen bizonyos esetekben már pusztán az e-mail cím
felépítéséből és az e-mail tárgyából is lehet látni azt, hogy az magáncélú e-mail cím lesz, és ezért
nem szükséges megismerni az e-mail tartalmát. Különösen fontos ez abban az esetben, ha a
munkáltató a belső szabályzatban engedélyezi, hogy a munkavállalók a „céges e-mail-fiókot”
személyes célból is használják, hiszen ekkor a munkavállalók a szabályzattal összhangban
magánjellegű leveleket küldhetnek mások számára, vagy fogadhatnak másoktól. Emellett, ha
például a munkáltató nem engedélyezi az e-mail-fiók magáncélú használatát, és az ellenőrzés
pusztán arra terjed ki, hogy megállapítsa azt, hogy a munkavállalók betartották-e ezt a munkáltatói
rendelkezést, akkor szintén elegendő az email címének és tárgyának megtekintése, és nem
szükséges a levél tartalmának megismerése, hiszen munkajogi jogkövetkezményeket már ezen tény
megállapítása alapján is alkalmazhat a munkavállalókkal szemben.
A magánjellegű levelekkel kapcsolatban szükséges kiemelni azt is, hogy az ilyen e-mailek tartalmát
a munkáltató főszabály szerint nem jogosult megismerni, arra csak rendkívül nyomós okból,
kivételes esetben kerülhet sor. A kialakult adatvédelmi gyakorlat szerint a munkáltató rendes
körülmények között nem jogosult az e-mail-fiókban tárolt magánjellegű e-mailek tartalmát ellenőrizni
még akkor sem, ha az ellenőrzés tényéről előzetesen a munkavállalókat tájékoztatta. Az ellenőrzést
ekkor a munkavállalók személyes adataik védelméhez való joga, illetve azoknak a nem
munkavállaló harmadik személyeknek a személyes adataik védelméhez való joga – továbbá más
személyiségi joga, így elsősorban a magántitokhoz és a levéltitokhoz való joga – korlátozza, akik az
e-mailt a munkavállalóknak küldték vagy tőlük azt kapták.
Ezt követően kerülhet sor az e-mail-fiók használatának következő szintje szerinti, részletesebb
ellenőrzésére, azonban itt is ügyelni kell a fokozatosságra, illetve arra, hogy milyen információk
állnak a munkáltató rendelkezésére a konkrét jogsértéssel kapcsolatban, ugyanis ezek az
információk befolyásolhatják az ellenőrzés fókuszát, menetét.
Tekintettel azonban arra, hogy a jelen ügyben feltárt adatok alapján a Kötelezett fentiekben
ismertetettek szerint jogszerű érdekei érvényesítése céljából, tényszerűen a fokozatosság elvét
betartva az adott helyzetben észszerűen elvárható módon csak a szükséges adatokra korlátozva
folytatta le az ellenőrzését, és nem merült fel adat arra nézve, hogy az érintett magánszférájába, a
munkavégzéssel össze nem függő magáncélú adatok körére is kiterjedően folytatta volna le az
ellenőrzést, a Hatóság az eset összes körülményei alapján igazoltnak látta az általános adatvédelmi
rendelet 6. cikk (1) bekezdés f) pontja szerinti jogalap fennálltát. Ettől függetlenül ugyanakkor a
Kötelezett – nem kis részben éppen a fentiekben ismertetett érdekmérlegelés pontos lefolytatása
hiányában – az általános adatvédelmi rendelet számos garanciális szabályát megsértette az
alábbiak szerint.

19

III. 2. 3. A tisztességes adatkezelés követelménye
A Kötelezett nyilatkozata szerint, mivel az e-mail-fiók az ő tulajdonában áll, bármikor ellenőrizheti
annak tartalmát. A Kérelmező az ellenőrzésről előzetesen nem kapott tájékoztatást, így ennek
hiányában nem volt módja arra, hogy az ellenőrzésnél jelen legyen, a nem munkavégzési célú
személyes adatait törölje, töröltesse vagy azokról maga számára másolatot készítsen.
Még ha tényszerűen igaz is, hogy az email fiók, és a munkahelyi számítógép a Kötelezett
tulajdonában, illetve rendelkezése alatt áll, ezért annak ellenőrzését anélkül is meg tudja valósítani,
hogy ahhoz a Kérelmezett bármilyen közrehatása szükséges lenne, ez nem jelenti, hogy az
ilyenfajta ellenőrzés jogszerű is lenne. A munkahelyi ellenőrzéssel összefüggő adatkezelésnél
ugyanis a tisztességes adatkezelés elvéből – a fentebb ismertetett adatkezelési viszonyokból
adódóan is – egy olyan követelmény is származik, hogy az ellenőrzés során főszabályként
biztosítani kell a munkavállaló jelenlétét. Az adatkezelés tisztességes volta a jogszerűséget is
magában foglaló követelmény, az érintett információs önrendelkezési jogának, és ezen keresztül
magánszférájának, emberi méltóságának tiszteletben tartását jelenti: az érintett nem válhat
kiszolgáltatottá az adatkezelővel, sem más személlyel szemben. Az adatalany mindvégig alanya
kell, hogy maradjon a személyes adatok kezelésével járó folyamatnak, és nem válhat annak puszta
tárgyává. A munkavállaló jelenléte nélküli ellenőrzés ezért alapvetően ellentétes a tisztességes
adatkezelés elvével, mivel a munkavállalót puszta tárgyként, irányítható eszközként kezeli.
A munkavállaló előzetes tájékoztatása és – személyes, vagy ha ez nem biztosítható,
meghatalmazottja, képviselője – jelenléte az ellenőrzésnél azért is szükséges, mert a munkavállaló
és harmadik személyek különböző személyes adatai lehetnek benne a levelezőrendszerben,
amelyek kezelésére a munkáltató – a személyes adat e jellege ellenőrzésén túl – nem jogosult. Ha
az ellenőrzés során a munkavállaló – képviselője, meghatalmazottja – jelen van, és jelezheti
valamely személyes adatot tartalmazó e-mail tartalmának megtekintése előtt, hogy az magáncélú
személyes adatokat tartalmaz, akkor ezzel biztosítható, hogy a munkáltató ne sértse meg ezt a
tilalmat.
Az ellenőrzés körülményeitől függően ugyanakkor elképzelhetőek olyan helyzetek, amikor a
munkavállaló személyes jelenléte objektív okokból nem biztosítható. A Hatóság – a főszabálytól
eltérően – egyes rendkívüli esetekben ezért elfogadhatónak tartja azt is, ha a munkavállaló nincs
jelen, például azonnali intézkedést igénylő esetekben, vagy betegállományban lévő munkavállaló
esetében sürgős intézkedési szükség esetén. Ebben az esetben is azonban egyrészt tájékoztatást
kell nyújtani a munkavállaló számára a tervezett munkáltatói intézkedésről, másrészt lehetőséget
kell biztosítani számára arra is, hogy ha ő nem is tud jelen lenni, helyette meghatalmazottja vagy
képviselője legyen jelen az ellenőrzésnél. Amennyiben ezen megelőző intézkedések – előzetes
tájékoztatás és a munkavállaló vagy meghatalmazottja, képviselője jelenlétének biztosítása –
ellenére a munkavállaló nem érhető el vagy nem jelenik meg sem személyesen, sem képviselője
útján, akkor távollétében, független harmadik személy alkalmazásával is hozzá lehet férni az e-mailfiókjához, számítástechnikai eszközeihez az ellenőrzés, illetve az azonnali intézkedések
végrehajtása érdekében. Ilyen esetben is meg kell ugyanakkor mindent tenni annak érdekében,
hogy az ellenőrzés körülményei olyan módon legyenek rögzítve (adott esetben az ellenőrzés
eredményében nem érdekelt személyek mint hitelesítő személyek jelenléte mellett vagy más
megfelelő módon), hogy annak pontos menete, az annak során megismert adatok köre, azaz a
ténylegesen elvégzett adatkezelési műveletek, és azok jogszerűsége utólag ellenőrizhető legyen –
az elszámoltathatóság elvéből is következően.
Ezen fenti követelményeknek azonban a Kötelezett nem tett eleget, mert nem tett semmilyen
intézkedést sem annak érdekében, hogy a Kérelmező előzetesen tudomást szerezzen az
ellenőrzésről, sem annak érdekében, hogy az ellenőrzésen való jelenlétének lehetőségét biztosítsa.

20

A Hatóság álláspontja szerint a Kötelezettnek ez a magatartása az adatkezelés tisztességességét
sérti, hiszen a Kérelmezőnek így nem volt lehetősége a saját – és adott esetben a levelezésekben
érintett más, harmadik személyek – személyes adatainak védelme érdekében eljárva jelezni a
Kötelezettnek a levelek magáncélú, személyes jellegét. A Kötelezett így kontroll nélkül férhetett
hozzá a Kérelmező – és adott esetben harmadik személyek – személyes adataihoz. A Kérelmező
tudomása nélküli, a Kötelezett nyilatkozata szerinti bármikor elrendelhető ellenőrzés tehát ellentétes
a tisztességes adatkezelés elvével.
Mindebből következően a Hatóság a Kérelmező jelenléte lehetőségének biztosítása érdekében tett
lépések hiánya miatt megállapítja, hogy a Kötelezett adatkezelése nem felelt meg a tisztességes
adatkezelés elvének, megsértve ezzel az általános adatvédelmi rendelet 5. cikk (1) bekezdés a)
pontját.
III. 2. 4. A megfelelő előzetes tájékoztatás követelménye és az átláthatóság elve
Ahhoz, hogy az adatkezelés jogszerű és átlátható legyen, további követelmény, hogy a
munkáltatónak előzetesen részletes tájékoztatást kell biztosítania a munkavállalók számára
általánosságban az ellenőrzés lehetőségéről, illetve a konkrét áttekintés, ellenőrzés előtt is, ezért a
Hatóság hivatalból vizsgálta az adatkezelésről való tájékoztatás meglétét is. A tájékoztatásban a
munkáltatónak ki kell térnie az általános adatvédelmi rendelet 13. cikk (1)-(2) bekezdés szerinti
adatkezelési körülményeire, azok közül kiemelt figyelmet fordítva arra, hogy:
- milyen célból, milyen munkáltatói érdekek miatt kerülhet sor az e-mail-fiók és a
számítástechnikai eszközök ellenőrzésére (általános adatvédelmi rendelet 13. cikk (1)
bekezdés c) és d) pont),
- a munkáltató részéről ki, milyen módon végezheti az ellenőrzést (általános adatvédelmi
rendelet 13. cikk (1) bekezdés a) pont mint az adatkezelő nevében ellenőrzést folytató
képviselője),
- milyen szabályok szerint kerülhet sor ellenőrzésre (fokozatosság elvének betartása) és mi
az eljárás menete, (általános adatvédelmi rendelet 13. cikk (1) bekezdés c) pont),
- milyen jogai és jogorvoslati lehetőségei vannak a munkavállalónak az e-mail-fiók és a
számítástechnikai eszközök ellenőrzésével együtt járó adatkezeléssel kapcsolatban
(általános adatvédelmi rendelet 13. cikk (2) bekezdés b) és d) pont).
Az általános tájékoztatáson túlmenően lehetőleg a konkrét ellenőrzés előtt is tájékoztatni kell a
munkavállalót arról, hogy milyen munkáltatói érdek miatt és milyen célból kerül sor az adatkezelésre.
A Kötelezett az előbb kifejtettekkel ellentétben semmilyen tájékoztatást nem nyújtott a Kérelmező
számára az adatkezelésről.
Mindezek alapján a Hatóság megállapítja, hogy a Kötelezett, mivel nem nyújtott előzetesen
tájékoztatást az adatkezelésről és az azzal kapcsolatos információkról, megsértette az általános
adatvédelmi rendelet 13. cikkét. Tekintettel továbbá arra, hogy az általános adatvédelmi rendelet
(60) preambulumbekezdése értelmében az átlátható és a fent hivatkozott tisztességes adatkezelés
elve megköveteli, hogy az érintett tájékoztatást kapjon az adatkezelés tényéről és céljairól, továbbá
minden olyan információról, amelyek a tisztességes és átlátható adatkezelés biztosításához
szükségesek, mely követelménynek a Kötelezett nem tett eleget, megsértette az általános
adatvédelmi rendelet 5. cikk. (1) bekezdés a) pontja szerinti átláthatóság elvét is.
III. 2. 5. Megfelelő technikai, szervezési intézkedések
A Hatóság, mivel általánosságban a munkavállalói és a kérelmezői e-mail-fiókok és azok általános
ellenőrzésével szorosan összefügg az azokra vonatkozó megfelelő szabályozás és az adatvédelmi
követelményeknek való megfelelés biztosítása, hivatalból vizsgálta ezzel összefüggésben az

21

általános adatvédelmi rendelet szerinti megfelelő technikai, szervezési intézkedéseknek való
megfelelést a Kötelezettnél. A Hatóság rendelkezésére álló információk alapján – a vizsgált
időszakban – a Kötelezett nem rendelkezett semmilyen belső szabályzattal az általa a
munkavállalók rendelkezésére bocsátott e-mail-fiókok, számítástechnikai eszközök használatára és
ellenőrzésére, az ezen eszközökön tárolt adatok kezelésére vonatkozóan. Az adatkezelés
munkáltató általi szabályozása, az adatkezelési műveletek rögzítése mint megfelelő technikai,
szervezési intézkedés azért szükséges, mert az adatkezelések tervezésétől azok folytatásán át a
célok megvalósulásáig tett valamennyi lényegi lépés – így többek között az adatkezelés
időtartamának, a személyes adatok kezelésére vonatkozó törlési, illetve felülvizsgálati határidők
megállapításának – adminisztrálását, dokumentálását is magában foglalja, és egyben az
adatvédelmi követelményeknek való megfelelés igazolására való képességet feltételezi. Ezen elv a
gyakorlatban – többek között – az adatkezelők számára az általános adatvédelmi rendeletben
előírtaknak megfelelő szabályzatok, eljárásrendek szakszerű rögzítését irányozza elő. A megfelelő
technikai, szervezési intézkedések magukban foglalják a beépített és alapértelmezett adatvédelem
teljesülését is, vagyis azt, hogy az elvek és az adatvédelmi követelmények érvényesülését garanciák
beépítésével segíti elő az adatkezelő.
Noha a nem rendszeres, hanem azonnali, ad hoc ellenőrzéseknél, mint jelen ügyben is, nem várható
el, hogy a konkrét egyedi esetre is előzetes részletes belső szabályozás készüljön, az
mindenképpen elvárható, hogy az ilyen ad hoc ellenőrzések lehetőségével számolva előzetesen
dokumentálásra, szabályozásra kerüljön, hogy az ilyen ellenőrzéseket miként kell lefolytatni, az
adott ellenőrzés során kinek, milyen hozzáférése lehet az ellenőrzéssel érintett munkavállaló
számítástechnikai eszközeihez, e-mail-fiókjaihoz annak érdekében, hogy a munkavállalók világos,
egyértelmű, a jelenlétükre is kiterjedő információkkal rendelkezzenek.
Tekintettel arra, hogy a Kötelezett nem rendelkezett sem ténylegesen, sem szabályzat szintjén az
e-mail-fiókok használatáról, az e-mailek tartalmának általános, illetve egyedi ellenőrzéséről, annak
érdekében, hogy biztosítsa az adatvédelmi elvek érvényesülését, nem tette meg a szükséges
megfelelő technikai, szervezési intézkedéseket, megsértette az általános adatvédelmi rendelet 2425. cikkét mind a munkavállalók, mind a Kérelmező vonatkozásában.
III. 3. A Kérelmező rendelkezésére bocsátott laptopon és telefonon végzett ellenőrzés
jogellenességének megállapítására irányuló kérelem elutasítása
A Hatóság elutasítja a kérelem arra irányuló részét, hogy a Hatóság állapítsa meg azt, hogy a
Kötelezett jogellenesen ellenőrizte a Kérelmező rendelkezésére bocsátott laptopját és telefonját,
mivel nem merült fel adat arra vonatkozóan, hogy a Kötelezett ténylegesen hozzáfért ezen
eszközökön a Kérelmező személyes adataihoz.
Mindazonáltal – arra tekintettel, hogy a kérdéses adathordozók a feltárt adatok szerint a Kötelezett
birtokába kerültek – a Hatóság hivatalból rendelkezett a kérdéses adathordozókon tárolt adatok
sorsának az általános adatvédelmi rendelettel összhangban való rendezésének szükségességéről.
III. 4. Elszámoltathatóság követelménye
A Kötelezett az eljárásban nem igazolta, hogy a Kérelmező e-mail fiókjának ellenőrzését
megelőzően bármilyen, az adatkezeléssel kapcsolatos technikai, szervezési intézkedést tett volna,
ideértve az előzőekben kifejtetteknek megfelelő érdekmérlegelés előzetes elvégzését is. A
Kötelezett ugyan azonosította jogos érdekét és a jelen eljárásban az adott adatkezelés
szükségessége is igazolást nyert, azonban az adatkezelőnek az adatkezelésért viselt objektív
felelősségéhez igazodó gondos adatkezelésből fakadó kötelezettségei mellőzésével összességében

22

jogsértő módon valósította meg az adatkezelését. Ezzel a magatartásával megsértette az általános
adatvédelmi rendelet 5. cikk (2) bekezdésében meghatározott elszámoltathatóság alapelvi
követelményét is.
III. 5. Szankcionálás
A Hatóság elutasította a Kérelmezőnek a bírság kiszabására vonatkozó kérelmét, mivel e
jogkövetkezmény alkalmazása a Kérelmező jogát vagy jogos érdekét közvetlenül nem érinti,
számára a Hatóság ilyen döntése jogot vagy kötelezettséget nem keletkeztet, ebből kifolyólag ezen
– a közérdek érvényesítésének körébe eső jogkövetkezmény alkalmazása tekintetében a
bírságkiszabás vonatkozásában a Kérelmező nem minősül ügyfélnek az Ákr. 10. § (1) bekezdése
alapján, illetve – mivel az Ákr. 35. § (1) bekezdésének nem felel meg, e vonatkozásban kérelem
benyújtásának nincs helye, a beadvány ezen része kérelemként nem értelmezhető.
A Hatóság mindazonáltal hivatalból megvizsgálta, hogy indokolt-e a Kötelezettel szemben
adatvédelmi bírság kiszabása. E körben a Hatóság az általános adatvédelmi rendelet 83. cikk (2)
bekezdése és az Infotv. 75/A. §-a alapján mérlegelte az ügy összes releváns körülményét és
megállapította, hogy a jelen eljárás során feltárt jogsértés esetében a figyelmeztetés se nem
arányos, se nem visszatartó erejű szankció, mert a kérelem tárgyát képező egyedi ellenőrzés mint
adatkezelés során a Kötelezett lényegében minden adatkezelőre háruló kötelezettségét megszegte,
és a feltárt tényállás során a munkavégzéssel összefüggő adatkezeléssel kapcsolatban általában is
negligálta az általános adatvédelmi rendeletből fakadó kötelezettségeit ezért bírság kiszabása
szükséges. A bírságkiszabással a Hatóság speciális prevenciós célja az, hogy ösztönözze a
Kötelezettet arra, hogy adatkezelési tevékenységét tudatosan folytassa, és az érintetteket ne
tárgyként, hanem valóban jogosultként kezelje, biztosítva az ebből eredő jogaik, az adataik kezelése
feletti kontrol gyakorlásához szükséges információkat, egyéb feltételeket. Általában pedig
szükséges valamennyi hasonló helyzetben lévő adatkezelő számára világossá tenni, hogy a
személyes adatok kezelése fokozott tudatosságot igényel, nem lehet e téren a józan belátásra
hagyatkozva bármilyen proaktív intézkedések megtétele nélkül működni, gondatlanul bízva abban,
hogy nem származik hátrány a személyes adatok ténylegesen kontrollálatlan kezeléséből. Az ilyen
hanyag magatartás az érintettek jogait teljes mértékben figyelmen kívül hagyja, és mint ilyen,
lényegében emberi méltóságukat csorbítja, és mint ilyen, nem maradhat szankcionálatlanul.
A Hatóság a bírság összegének meghatározása során figyelembe vette, hogy a Kötelezett által
elkövetett jogsértések az általános adatvédelmi rendelet 83. cikk (5) bekezdés b) pontja szerint a
magasabb összegű bírságkategóriába tartozó jogsértésnek minősülnek.
A Hatóság a bírság összegének meghatározása során az alábbi releváns tényezőket vette továbbá
figyelembe:
-

súlyosító körülményként, hogy a Kötelezett a jogsértő magatartása folytán az érintetti jogok
gyakorlását jelentősen megnehezítette,

-

a Kötelezett jogsértése kifejezetten szándékosnak nem tekinthető ugyan, de súlyosan
gondatlannak minősül,

-

enyhítő körülményként, hogy Kötelezett elmarasztalására az általános adatvédelmi rendelet
megsértése miatt még nem került sor,

-

enyhítő körülményként, hogy az ellenőrzés mint azonnali intézkedés, a Kötelezettet
fenyegető károk elkerülése, illetve enyhítése érdekében szükséges volt,

23

-

enyhítő körülményként, hogy a Hatóság rendelkezésére álló információk alapján a Kötelezett
az ellenőrzés során a Kérelmező magánéletével kapcsolatos érzékeny információkat nem
ismert meg,

-

további enyhítő körülményként, hogy a Kérelmező maga is jelentősen közrehatott abban,
hogy a munkavégzési céllal rendelkezésére bocsátott eszközökön, e-mail-fiókban az e céllal
össze nem egyeztethető célú adatkezelés folyhatott anélkül, hogy az eltérő célból tárolt
személyes adatok egymástól egyszerűen különválogathatóak lettek volna.

A Kötelezett 2018. évi nettó árbevétele 1.651,94 millió forint volt, így a kiszabott adatvédelmi bírság
nem lépi túl a kiszabható bírság maximumát.
A Hatóság az eljárás során túllépte az Infotv. 60/A.§ (1) bekezdése szerinti százhúsz napos
ügyintézési határidőt, ezért az Ákr. 51. § b) pontja alapján tízezer forintot fizet a Kérelmezőnek.
IV. Egyéb kérdések:
A Hatóság hatáskörét az Infotv. 38. § (2) és (2a) bekezdése határozza meg, illetékessége az ország
egész területére kiterjed.
A határozat az Ákr. 80-81. §-án és az Infotv. 61. § (1) bekezdésén alapul. A határozat az Ákr. 82. §
(1) bekezdése alapján a közlésével véglegessé válik. Az Ákr. 112. §-a, és 116. § (1) bekezdése,
illetve a 114. § (1) bekezdése alapján a határozattal szemben közigazgatási per útján van helye
jogorvoslatnak.
***
Az Ákr. 135. § (1) bekezdés a) pontja szerint a kötelezett a törvényes kamatnak megfelelő mértékű
késedelmi pótlékot köteles fizetni, ha pénzfizetési kötelezettségének határidőben nem tesz eleget.
A Ptk. 6:48. § (1) bekezdése alapján pénztartozás esetén a kötelezett a késedelembe esés
időpontjától kezdődően a késedelemmel érintett naptári félév első napján érvényes jegybanki
alapkamattal megegyező mértékű késedelmi kamatot köteles fizetni.
A közigazgatási per szabályait a közigazgatási perrendtartásról szóló 2017. évi I. törvény (a
továbbiakban: Kp.) határozza meg. A Kp. 12. § (2) bekezdés a) pontja alapján a Hatóság döntésével
szembeni közigazgatási per törvényszéki hatáskörbe tartozik, a perre a Kp. 13. § (11) bekezdése
alapján a Fővárosi Törvényszék kizárólagosan illetékes. A polgári perrendtartásról szóló 2016. évi
CXXX. törvénynek (a továbbiakban: Pp.) – a Kp. 26. § (1) bekezdése alapján alkalmazandó – 72. §a alapján a törvényszék hatáskörébe tartozó perben a jogi képviselet kötelező. A Kp. 39. § (6)
bekezdése szerint – ha törvény eltérően nem rendelkezik – a keresetlevél benyújtásának a
közigazgatási cselekmény hatályosulására halasztó hatálya nincs.
A Kp. 29. § (1) bekezdése és erre tekintettel a Pp. 604. § szerint alkalmazandó, az elektronikus
ügyintézés és a bizalmi szolgáltatások általános szabályairól szóló 2015. évi CCXXII. törvény (a
továbbiakban: E-ügyintézési tv.) 9. § (1) bekezdés b) pontja szerint az ügyfél jogi képviselője
elektronikus kapcsolattartásra kötelezett.
A keresetlevél benyújtásának idejét és helyét a Kp. 39. § (1) bekezdése határozza meg. A tárgyalás
tartása iránti kérelem lehetőségéről szóló tájékoztatás a Kp. 77. § (1)-(2) bekezdésén alapul. A
közigazgatási per illetékének mértékét az illetékekről szóló 1990. évi XCIII. törvény (továbbiakban:

24

Itv.) 45/A. § (1) bekezdése határozza meg. Az illeték előzetes megfizetése alól az Itv. 59. § (1)
bekezdése és 62. § (1) bekezdés h) pontja mentesíti az eljárást kezdeményező felet.
Ha az előírt kötelezettsége teljesítését a Kötelezett megfelelő módon nem igazolja, a Hatóság úgy
tekinti, hogy a kötelezettséget határidőben nem teljesítette. Az Ákr. 132. §-a szerint, ha a Kötelezett
a hatóság végleges döntésében foglalt kötelezésnek nem tett eleget, az végrehajtható. A Hatóság
határozata az Ákr. 82. § (1) bekezdése szerint a közléssel véglegessé válik. Az Ákr. 133. §-a
értelmében a végrehajtást – ha törvény vagy kormányrendelet másként nem rendelkezik – a döntést
hozó hatóság rendeli el. Az Ákr. 134. §-a értelmében a végrehajtást – ha törvény, kormányrendelet
vagy önkormányzati hatósági ügyben helyi önkormányzat rendelete másként nem rendelkezik – az
állami adóhatóság foganatosítja. Az Infotv. 60. § (7) bekezdése alapján a Hatóság határozatában
foglalt, meghatározott cselekmény elvégzésére, meghatározott magatartásra, tűrésre vagy
abbahagyásra irányuló kötelezés vonatkozásában a határozat végrehajtását a Hatóság
foganatosítja.
Budapest, 2019. október 15.
Dr. Péterfalvi Attila
elnök
c. egyetemi tanár


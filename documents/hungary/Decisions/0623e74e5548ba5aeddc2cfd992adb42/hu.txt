Ügyszám: NAIH-3151-2/2021.
Előzmény: NAIH/2020/615.

Tárgy: kérelemnek részben helyt adó határozat

HATÁROZAT
A Nemzeti Adatvédelmi és Információszabadság Hatóság (a továbbiakban: Hatóság) előtt […]
kérelmező (a továbbiakban: Kérelmező) kérelmére a […]-val (a továbbiakban: Kérelmezett)
szemben kamerafelvételekre vonatkozó zárolási, hozzáférési kérelem teljesítése, az ezzel
kapcsolatos tájékoztatási kötelezettség, továbbá adatvédelmi incidensre vonatkozó tájékoztatási
kötelezettség elmulasztása tárgyában indult adatvédelmi hatósági eljárásban az alábbi döntéseket
hozza:
I. A Hatóság a Kérelmező kérelmének
részben helyt ad és
I.1. megállapítja, hogy a Kérelmezett
-

-

nem tájékoztatta a Kérelmezőt az érintetti joggyakorlásra irányuló kérelmei beérkezésétől
számított egy hónapon belül a kérelmei nyomán megtett intézkedésekről, valamint az
intézkedések elmaradásának okairól, mellyel megsértette a természetes személyeknek a
személyes adatok kezelése tekintetében történő védelméről és az ilyen adatok szabad
áramlásáról, valamint a 95/46/EK irányelv hatályon kívül helyezéséről szóló 2016/679
(EU) rendelet (a továbbiakban: általános adatvédelmi rendelet) 12. cikk (3) és (4)
bekezdését, továbbá
megsértette a Kérelmező hozzáférési jogát, azaz az általános adatvédelmi rendelet 15.
cikk (3) bekezdését, mivel a Kérelmező által kért felvételeket az általános adatvédelmi
rendeletben biztosított – határidő meghosszabbításával együtt - legfeljebb 3 hónapos
határidőt túllépve küldte meg úgy, hogy azon nem csak és kizárólag a harmadik
személyek és az üzleti titoknak minősülő felvételek kerültek kitakarásra.

I.2. megállapítja, hogy a Kérelmezett megsértette az általános adatvédelmi rendelet 18. cikk (1)
bekezdés c) pontját, mivel a Kérelmező kamerafelvételekkel kapcsolatos zárolás iránti kérelmét
nem teljesítette.
I.3. kötelezi a Kérelmezettet, hogy a Kérelmező 2019. szeptember 30-án küldött érintetti
kérelmét teljesítse úgy, hogy a Kérelmező által kért felvételeken csak a harmadik személyek és
az üzleti titoknak minősülő információkat takarja ki.
Az I.3. pontban előírt intézkedések megtételét a Kérelmezettnek a határozat véglegessé
válásától számított 15 napon belül kell írásban – az azt alátámasztó bizonyítékok
előterjesztésével együtt – igazolnia a Hatóság felé.
I.4. A Hatóság elutasítja a Kérelmező kérelmének azon részét, amely a 2019.09.20. napján a
Kérelmezett a […] szám alatti központi épület recepciójánál és az utcafrontnál 10:51-12:12 közötti
intervallumban készített kamerafelvételekre vonatkozóan kérte a Kérelmező, hogy a Hatóság

a) utasítsa a Kérelmezettet a korlátozási kérelme, továbbá a tájékoztatási kötelezettsége
teljesítésére,
b) kötelezze a Hatóság a Kérelmezettet, hogy a kamerafelvételeket bocsássa a Kérelmező
rendelkezésére,
c) állapítsa meg, hogy a Kérelmezett megsértette az általános adatvédelmi rendelet 5. cikk (1)
bekezdés a)-f) pontját és (2) bekezdését, azzal, hogy a kamerafelvételeket a Kérelmező kérése
ellenére nem zárolta, korlátozta, hanem „váratlanul és ismeretlen időpontban” törölte azt,
d) állapítsa meg, hogy a Kérelmezett megsértette a Kérelmező általános adatvédelmi rendelet 18.
cikk (3) bekezdése szerinti jogát
e) állapítsa meg, hogy a Kérelmezett megsértette az általános adatvédelmi rendelet 33. cikk (1) (5) bekezdését,
f) állapítsa meg, hogy a Kérelmezett megsértette az általános adatvédelmi rendelet 34. cikk (1) (3) bekezdését,
g) kötelezze a Kérelmezettet, hogy az általános adatvédelmi rendelet 34. cikk (4) bekezdése
alapján tájékoztassa a Kérelmezőt a kamerafelvételekkel kapcsolatban történt adatvédelmi
incidenssel kapcsolatban.
II. A Hatóság hivatalból a jogellenes adatkezelés miatt a Kérelmezettet a jelen határozat
véglegessé válásától számított 30 napon belül
500.000 Ft, azaz ötszázezer forint
adatvédelmi bírság
megfizetésére kötelezi.
***
Az adatvédelmi bírságot a bírósági felülvizsgálat kezdeményezésére irányadó keresetindítási
határidő lejártát, illetve felülvizsgálat kezdeményezése esetén a bíróság döntését követő 15
napon belül a Hatóság központosított bevételek beszedése célelszámolási forintszámlája
(10032000-01040425-00000000 Központosított beszedési számla IBAN: HU83 1003 2000 0104
0425 0000 0000) javára kell megfizetni. Az összeg átutalásakor a NAIH/2020/615. BÍRS. számra
kell hivatkozni.
Ha a Kérelmezett a bírságfizetési kötelezettségének határidőben nem tesz eleget, késedelmi
pótlékot köteles fizetni. A késedelmi pótlék mértéke a törvényes kamat, amely a késedelemmel
érintett naptári félév első napján érvényes jegybanki alapkamattal egyezik meg. A bírság és a
késedelmi pótlék meg nem fizetése esetén a Hatóság elrendeli a határozat végrehajtását.
A határozattal szemben közigazgatási úton jogorvoslatnak nincs helye, de az a közléstől számított
30 napon belül a Fővárosi Törvényszékhez címzett keresetlevéllel közigazgatási perben
megtámadható. A keresetlevelet a Hatósághoz kell benyújtani, elektronikusan, amely azt az ügy
irataival együtt továbbítja a bíróságnak. A szigorított védekezés ideje alatt a bíróság tárgyaláson
kívül jár el, ideértve a perorvoslati eljárásokat is. A teljes személyes illetékmentességben nem
részesülők számára a közigazgatási per illetéke 30 000 Ft, a per tárgyi illetékfeljegyzési jog alá esik.
A Fővárosi Törvényszék előtti eljárásban a jogi képviselet kötelező.

2

INDOKOLÁS
I. Az eljárás menete
A Kérelmező 2019. november 21-én kérelmet nyújtott be a Hatósághoz. A Kérelmező erre
irányuló kérelmére az információs önrendelkezési jogról és az információszabadságról szóló
2011. évi CXII. törvény (a továbbiakban: Infotv.) 60. § (1) bekezdése alapján adatvédelmi
hatósági eljárás indult 2019. november 22-én.
A Hatóság a NAIH/2020/615/8. sz. végzésében az üggyel kapcsolatban tájékoztatást kért a
Kérelmezettől a tényállás tisztázása érdekében.
A Kérelmező a Hatósághoz – 2020. április 07. napján küldött – levelében az eljárással
kapcsolatban nyilatkozatot tett, továbbá további kérelmeket terjesztett elő.
A Hatóság a NAIH/2020/615/12. sz. végzésében az üggyel kapcsolatban ismét tájékoztatást kért
a Kérelmezettől a tényállás tisztázása érdekében a 2019.09.20. napján a Kérelmezett […] szám
alatti központi épület recepciójánál és az utcafrontnál 10:51-12:12 közötti intervallumban történt
felvételkészítéssel kapcsolatban.
II. Tényállás tisztázása
II.1. A Kérelmező a Hatósághoz 2019. november 21-én benyújtott kérelmében előadta, hogy a
2019. szeptember 30-án elektronikus úton küldött érintetti kérelmében kérte a Kérelmezettől,
hogy zárolja a 2019.08.30. és 2019.09.02. napján a [….] sz. alatti bankfiók külső, és belső
kamerái és az ATM területén található kamera, a 2019.09.02. napján a […] szám alatti bankfiók
kamerái, továbbá a 2019.09.20. és 2019.09.23. napján a […] szám alatti bankfiók kamerái által, a
Kérelmező által meghatározott időtartamokban készített kamerafelvételeket, továbbá az említett
kamerafelvételekre vonatkozó hozzáférési kérelmét teljesítse. A Kérelmező előadta, hogy a
Kérelmezett érintetti kérelmét nem teljesítette, és nem is válaszolt arra, tehát a kérelme
teljesítése elutasításának okairól sem tájékoztatta.
A Kérelmező kérte a Hatóságtól, hogy
- állapítsa meg, hogy a Kérelmezett megsértette az általános adatvédelmi rendelet
rendelkezéseit azzal, hogy nem teljesítette az érintetti kérelmeit, nem tájékoztatta a kérelmei
teljesítésével kapcsolatos mulasztásának, illetve a kérelmei teljesítése megtagadásának okáról,
továbbá (a továbbiakban: 1. sz. kérelem)
- kötelezze a Kérelmezettet az érintetti kérelmek és a tájékoztatási kötelezettsége teljesítésére,
illetve a kamerafelvételek zárolására, a zárolással kapcsolatos tájékoztatás rendelkezésre
bocsátásra, továbbá a nem „anonimizált”, azaz nem kitakart (maszkolt) változatának a
Kérelmezett székhelyén történő megtekintésére. (a továbbiakban: 2. számú kérelem)
II.2. A Kérelmezett a Hatóság NAIH/2020/615/8. sz. végzésére küldött – 2020. február 17. napján
érkezett – levelében úgy nyilatkozott, hogy a Kérelmező 2019. augusztus 26-i összetett
kérelmének elbírálása közben a Kérelmező 2019. szeptember 30. napján benyújtott kérelmére a
határidőben történő válaszadást elmulasztotta. A Kérelmező kamerafelvételek zárolására
vonatkozó kérelmét azonban – a Kérelmező határidőben történő tájékoztatásának elmulasztása
mellett – a Kérelmezett teljesítette, a kamerafelvételek maszkolását a kérelem teljesítése
érdekében megkezdte.
A Kérelmezett nyilatkozata szerint a Kérelmezőnek a 2019. 08.26-i összetett kérelmeire való
válaszadásra nyitva álló határidőt 60 nappal meghosszabbította (erről a 2019. szeptember 24-én
kelt levelében tájékoztatta a Kérelmezőt), majd a 2019. november 22-én kelt válaszlevelében
tájékoztatta arról is a Kérelmezőt, hogy az időközben (2019.08.26-a után) érkezett megkeresései
kapcsán is teljesítették a zárolási kérelmeit és a maszkolást megkezdték.

3

A Kérelmezett a Kérelmezőnek küldött, fentiekben hivatkozott 2019. november 22. napján kelt
levél másolatát nem bocsátotta a Hatóság rendelkezésére, annak ellenére, hogy a Hatóság a
végzésében külön felhívta arra, hogy az állításait támassza alá dokumentumokkal.
A Kérelmező által megjelölt felvételek közül az alábbiak maszkolása a Hatósághoz küldött
nyilatkozattal egy időben elkészült:
-

2019.08.30. […]
2019.09.02. […]
2019.09.02. […]
2019.09.20. […].

A Kérelmezett a Hatóság rendelkezésére bocsátotta a fenti felvételek másolatát.
A Kérelmezett nyilatkozata szerint a további felvételeket megküldi a Kérelmezőnek, amint
elkészült a maszkolás, és erről Hatóságot is értesíti.
A Kérelmezett arról is nyilatkozott, hogy álláspontja szerint a Kérelmezőnek a nagyszámú érintetti
kérelmével az a célja, hogy a Kérelmezett munkaszervezetét leterhelje, és emiatt már a
rendelkezésre álló emberi erőforrás kapacitását is bővítenie kellett.
A Kérelmezett a Hatósághoz 2020. február 24. napján érkezett levelében értesítette arról a
Hatóságot, hogy a korábbi nyilatkozatában jelzetteknek megfelelően a kimaradt
kamerafelvételeket, ami 2019.09.23. napján, a […] bankfiókban készült, is továbbította a
Kérelmezőnek. A kamerafelvételeket másolatban megküldte a Hatóság részére.
II.3. A Kérelmező a Hatósághoz – 2020. április 07. napján küldött – levelében arról nyilatkozott,
hogy álláspontja szerint a Kérelmezett nem megfelelően teljesítette a Kérelmező érintetti
kérelmét, mivel indokolatlanul olyan mértékben maszkolta a felvételeket, hogy azok készítésének
a helye szinte megállapíthatatlan, továbbá a 2019.09.20. napján a Kérelmezett […] szám alatti
központi épület recepciójánál és az utcafrontnál 10:51-12:12 közötti intervallumban készített
kamerafelvételeket nem bocsátotta a Kérelmező rendelkezésére.
A Kérelmező a Hatósághoz küldött nyilatkozatában előadta, hogy a Kérelmezett 2020.02.11-i és
2020.02.20-i dátummal küldött levelet a Kérelmezőnek, melyhez mellékelt egy-egy DVD-t,
azonban a Kérelmező állítása szerint ezek nem fogadhatók el a hozzáférési kérelme
teljesítéseként, mivel a felvételek 95%-a „ki van homályosítva, nem látható szinte semmi”. A
Kérelmező továbbá előadta, hogy „A maszkolás szóban is magában foglaltatik, hogy csak más
személyek képmásának kihomályosítására vonatkozik és vonatkozhat. Ezen felül a
kamerafelvételből még csak a szigorú üzleti titkok kitakarására (pl. Banki számítógépes monitor,
ha az van a felvételen) van lehetőség.”
A fenti nyilatkozattal egyidejűleg a Kérelmező az alábbi nyolc – a Hatósághoz 2020. április 07.
napján érkezett - részkérelemmel egészítette ki a kérelmét, mely nagyrészt egyezett a Kérelmező
első beadványában előadottakkal:
A Kérelmező kérte a Hatóságtól, hogy
-

-

állapítsa meg, hogy a Kérelmezett megsértette a Kérelmező általános adatvédelmi
rendelet szerinti hozzáférési és másolathoz való jogát azzal, hogy a 2019.09.20. napján a
Kérelmezett […] szám alatti központi épület recepciójánál és az utcafrontnál 10:51-12:12
közötti intervallumban készített kamerafelvételeket a Kérelmező kérése ellenére nem
bocsátotta a Kérelmező rendelkezésére és betekintést sem biztosított azokba, (a
továbbiakban: 3. sz. kérelem)
kötelezze a Hatóság a Kérelmezettet, hogy a 2019.09.20. napján a Kérelmezett […] szám
alatti központi épület recepciójánál és az utcafrontnál 10:51-12:12 közötti intervallumban
készített kamerafelvételeket úgy bocsássa a Kérelmező rendelkezésére, hogy azok

4

-

-

-

-

-

-

maszkolásánál csak más személyek képmását takarja ki, (a továbbiakban: 4. sz.
kérelem)
állapítsa meg, hogy a Kérelmezett megsértette az általános adatvédelmi rendelet „18. cikk
1.C. bekezdését” azzal, hogy a 2019.09.20. napján a […] szám alatti központi épület
recepciójánál és az utcafrontnál 10:51-12:12 közötti intervallumban készített
kamerafelvételeket a Kérelmező kérése ellenére nem zárolta, illetve annak adatkezelése
korlátozása iránt nem intézkedett (a továbbiakban: 5. sz. kérelem)
állapítsa meg, hogy a Kérelmezett megsértette az általános adatvédelmi rendelet 18. cikk
(3) bekezdését azzal, hogy a 2019.09.20. napján a Kérelmezett […] szám alatti központi
épület recepciójánál és az utcafrontnál 10:51-12:12 közötti intervallumban készített
kamerafelvételeket a Kérelmező előzetesen tájékoztatása nélkül feloldotta, (a
továbbiakban: 6. sz. kérelem)
állapítsa meg, hogy a Kérelmezett megsértette az általános adatvédelmi rendelet 5. cikk
(1) bekezdés a)-f) pontját és (2) bekezdését, azzal, hogy a 2019.09.20. napján a
Kérelmezett [….] szám alatti központi épület recepciójánál és az utcafrontnál 10:51-12:12
közötti intervallumban készített kamerafelvételeket a Kérelmező kérése ellenére nem
zárolta, korlátozta, hanem „váratlanul és ismeretlen időpontban” törölte azt (a
továbbiakban: 7. sz. kérelem)
állapítsa meg, hogy a Kérelmezett megsértette az általános adatvédelmi rendelet 33. cikk
(1)- (5) bekezdését, azzal, hogy a 2019.09.20. napján a Kérelmezett […] szám alatti
központi épület recepciójánál és az utcafrontnál 10:51-12:12 közötti intervallumban történt
adatvédelmi incidensről nem értesítette a Hatóságot, mely abban nyilvánult meg, hogy
„állítólag, meg nem erősítetten technikai okokból nem került sor rögzítésre”(a
továbbiakban: 8. sz. kérelem)
állapítsa meg, hogy a Kérelmezett megsértette az általános adatvédelmi rendelet 34. cikk
(1)- (3) bekezdését, azzal, hogy a 2019.09.20. napján a Kérelmezett […] szám alatti
központi épület recepciójánál és az utcafrontnál 10:51-12:12 közötti intervallumban történt
adatvédelmi incidensről nem értesítette a Kérelmezőt, mely abban nyilvánult meg, hogy
„állítólag, meg nem erősítetten technikai okokból nem került sor rögzítésre”(a
továbbiakban: 9. sz. kérelem)
kötelezze a Kérelmezettet, hogy az általános adatvédelmi rendelet 34. cikk (4) bekezdése
alapján tájékoztassa a Kérelmezőt a 2019.09.20. napján a Kérelmezett […] szám alatti
központi épület recepciójánál és az utcafrontnál 10:51-12:12 közötti intervallumban történt
adatvédelmi incidenssel kapcsolatban (a továbbiakban: 10. sz. kérelem)

II.4. A Kérelmezett a Hatóság a NAIH/2020/615/12. sz. végzésére válaszul - a 2019.09.20.
napján a Kérelmezett […] szám alatti központi épület recepciójánál és az utcafrontnál 10:5112:12 közötti intervallumban történt felvételkészítéssel kapcsolatban - előadta, hogy a
bankfiókban készült felvételek maszkolt változatát továbbította a Kérelmezőnek 2020. február 11én és ezek a felvételek zárolásra is kerültek.
A Hatóság NAIH/2020/615/12. sz. végzésében megjelölt intervallumban a központi épület
recepciójánál és az utcafrontnál készült felvételekről pontos információt a Kérelmezett nem tudott
nyújtani, csak azt a tájékoztatást adta, hogy a „zárolása nem történt meg vagy a felvétel
rendelkezésre sem állt”, továbbá arról is tájékoztatta a Hatóságot, hogy „tekintettel arra, hogy a
képfelvétel rögzítő rendszerből nem nyerhető bizonyíték arra vonatkozóan, hogy a kérdéses
felvételek elkészültek-e és az adatkezelő terület a szokott eljárással ellentétben nem
dokumentálta a hiányt, nem tudjuk megállapítani, hogy a felvételek adminisztratív, ügyintézői
hiba folytán nem kerültek zárolásra vagyok azok el sem készültek.”
III. Az ügyben alkalmazandó jogszabályi rendelkezések
Az általános adatvédelmi rendelet 2. cikk (1) bekezdése alapján a jelen ügy szerinti
adatkezelésre az általános adatvédelmi rendeletet kell alkalmazni.

5

Az általános adatvédelmi rendelet jelen ügyben releváns rendelkezései a következők:
Az általános adatvédelmi rendelet 4. cikk 1. pont: „személyes adat”: azonosított vagy
azonosítható természetes személyre („érintett”) vonatkozó bármely információ; azonosítható az a
természetes személy, aki közvetlen vagy közvetett módon, különösen valamely azonosító,
például név, szám, helymeghatározó adat, online azonosító vagy a természetes személy testi,
fiziológiai, genetikai, szellemi, gazdasági, kulturális vagy szociális azonosságára vonatkozó egy
vagy több tényező alapján azonosítható.
Az általános adatvédelmi rendelet 4 cikk 12. pontja alapján „adatvédelmi incidens”: a biztonság
olyan sérülése, amely a továbbított, tárolt vagy más módon kezelt személyes adatok véletlen
vagy jogellenes megsemmisítését, elvesztését, megváltoztatását, jogosulatlan közlését vagy az
azokhoz való jogosulatlan hozzáférést eredményezi.
Az általános adatvédelmi rendelet 5. cikk (1)-(2) bekezdése alapján:
(1) A személyes adatok:
a) kezelését jogszerűen és tisztességesen, valamint az érintett számára átlátható módon kell
végezni („jogszerűség, tisztességes eljárás és átláthatóság”);
b) gyűjtése csak meghatározott, egyértelmű és jogszerű célból történjen, és azokat ne kezeljék
ezekkel a célokkal össze nem egyeztethető módon; a 89. cikk (1) bekezdésének megfelelően
nem minősül az eredeti céllal össze nem egyeztet-hetőnek a közérdekű archiválás céljából,
tudományos és történelmi kutatási célból vagy statisztikai célból történő további adatkezelés
(„célhoz kötöttség”);
c) az adatkezelés céljai szempontjából megfelelőek és relevánsak kell, hogy legyenek, és a
szükségesre kell korlátozódniuk („adattakarékosság”);
d) pontosnak és szükség esetén naprakésznek kell lenniük; minden észszerű intézkedést meg
kell tenni annak érdekében, hogy az adatkezelés céljai szempontjából pontatlan személyes
adatokat haladéktalanul töröljék vagy helyesbítsék („pontosság”);
e) tárolásának olyan formában kell történnie, amely az érintettek azonosítását csak a személyes
adatok kezelése céljainak eléréséhez szükséges ideig teszi lehetővé; a személyes adatok ennél
hosszabb ideig történő tárolására csak akkor kerülhet sor, amennyiben a személyes adatok
kezelésére a 89. cikk (1) bekezdésének megfelelően közérdekű archiválás céljából, tudományos
és történelmi kutatási célból vagy statisztikai célból kerül majd sor, az e rendeletben az érintettek
jogainak és szabadságainak védelme érdekében előírt megfelelő technikai és szervezési
intézkedések végrehajtására is figyelemmel („korlátozott tárolhatóság”);
f) kezelését oly módon kell végezni, hogy megfelelő technikai vagy szervezési intézkedések
alkalmazásával biztosítva legyen a személyes adatok megfelelő biztonsága, az adatok
jogosulatlan vagy jogellenes kezelésével, véletlen elvesztésével, megsemmisítésével vagy
károsodásával szembeni védelmet is ideértve („integritás és bizalmas jelleg”).
(2) Az adatkezelő felelős az (1) bekezdésnek való megfelelésért, továbbá képesnek kell lennie e
megfelelés igazolására („elszámoltathatóság”).
Az általános adatvédelmi rendelet 12. cikk (3) bekezdés alapján az adatkezelő indokolatlan
késedelem nélkül, de mindenféleképpen a kérelem beérkezésétől számított egy hónapon belül
tájékoztatja az érintettet a 15–22. cikk szerinti kérelem nyomán hozott intézkedésekről. Szükség
esetén, figyelembe véve a kérelem összetettségét és a kérelmek számát, ez a határidő további
két hónappal meghosszabbítható. A határidő meghosszabbításáról az adatkezelő a késedelem
okainak megjelölésével a kérelem kézhezvételétől számított egy hónapon belül tájékoztatja az
érintettet. Ha az érintett elektronikus úton nyújtotta be a kérelmet, a tájékoztatást lehetőség
szerint elektronikus úton kell megadni, kivéve, ha az érintett azt másként kéri.
Az általános adatvédelmi rendelet 12. cikk (4) bekezdés alapján ha az adatkezelő nem tesz
intézkedéseket az érintett kérelme nyomán, késedelem nélkül, de legkésőbb a kérelem
beérkezésétől számított egy hónapon belül tájékoztatja az érintettet az intézkedés
elmaradásának okairól, valamint arról, hogy az érintett panaszt nyújthat be valamely felügyeleti
hatóságnál, és élhet bírósági jogorvoslati jogával.

6

Az általános adatvédelmi rendelet 15. cikk (1) bekezdés alapján az érintett jogosult arra, hogy az
adatkezelőtől visszajelzést kapjon arra vonatkozóan, hogy személyes adatainak kezelése
folyamatban van-e, és ha ilyen adatkezelés folyamatban van, jogosult arra, hogy a személyes
adatokhoz és a következő információkhoz hozzáférést kapjon:
a) az adatkezelés céljai;
b) az érintett személyes adatok kategóriái;
c) azon címzettek vagy címzettek kategóriái, akikkel, illetve amelyekkel a személyes adatokat
közölték vagy közölni fogják, ideértve különösen a harmadik országbeli címzetteket, illetve a
nemzetközi szervezeteket;
d) adott esetben a személyes adatok tárolásának tervezett időtartama, vagy ha ez nem
lehetséges, ezen időtartam meghatározásának szempontjai;
e) az érintett azon joga, hogy kérelmezheti az adatkezelőtől a rá vonatkozó személyes adatok
helyesbítését, törlését vagy kezelésének korlátozását, és tiltakozhat az ilyen személyes adatok
kezelése ellen;
f) a valamely felügyeleti hatósághoz címzett panasz benyújtásának joga;
g) ha az adatokat nem az érintettől gyűjtötték, a forrásukra vonatkozó minden elérhető
információ;
h) a 22. cikk (1) és (4) bekezdésében említett automatizált döntéshozatal ténye, ideértve a
profilalkotást is, valamint legalább ezekben az esetekben az alkalmazott logikára és arra
vonatkozó érthető információk, hogy az ilyen adatkezelés milyen jelentőséggel bír, és az
érintettre nézve milyen várható következményekkel jár.
Az általános adatvédelmi rendelet 15. cikk (3) bekezdés alapján az adatkezelő az adatkezelés
tárgyát képező személyes adatok másolatát az érintett rendelkezésére bocsátja. Az érintett által
kért további másolatokért az adatkezelő az adminisztratív költségeken alapuló, észszerű mértékű
díjat számíthat fel. Ha az érintett elektronikus úton nyújtotta be a kérelmet, az információkat
széles körben használt elektronikus formátumban kell rendelkezésre bocsátani, kivéve, ha az
érintett másként kéri.
Az általános adatvédelmi rendelet 15. cikk (4) bekezdés alapján a (3) bekezdésben említett,
másolat igénylésére vonatkozó jog nem érintheti hátrányosan mások jogait és szabadságait.
Az általános adatvédelmi rendelet 18. cikk (1) bekezdés c) pont alapján az érintett jogosult arra,
hogy kérésére az adatkezelő korlátozza az adatkezelést, ha az alábbiak valamelyike teljesül:
c) az adatkezelőnek már nincs szüksége a személyes adatokra adatkezelés céljából, de az
érintett igényli azokat jogi igények előterjesztéséhez, érvényesítéséhez vagy védelméhez.
Az általános adatvédelmi rendelet 18. cikk (3) bekezdés alapján az adatkezelő az érintettet,
akinek a kérésére az (1) bekezdés alapján korlátozták az adatkezelést, az adatkezelés
korlátozásának feloldásáról előzetesen tájékoztatja.
Az általános adatvédelmi rendelet 25. cikk (1) bekezdése alapján az adatkezelő a tudomány és
technológia állása és a megvalósítás költségei, továbbá az adatkezelés jellege, hatóköre,
körülményei és céljai, valamint a természetes személyek jogaira és szabadságaira jelentett,
változó valószínűségű és súlyosságú kockázat figyelembevételével mind az adatkezelés
módjának meghatározásakor, mind pedig az adatkezelés során olyan megfelelő technikai és
szervezési intézkedéseket - például álnevesítést - hajt végre, amelyek célja egyrészt az
adatvédelmi elvek, például az adattakarékosság hatékony megvalósítása, másrészt az e
rendeletben foglalt követelmények teljesítéséhez és az érintettek jogainak védelméhez
szükséges garanciák beépítése az adatkezelés folyamatába.
Az általános adatvédelmi rendelet 33. cikk (1)- (5) bekezdése alapján:
(3) Az adatkezelő az érintettet, akinek a kérésére az (1) bekezdés alapján korlátozták az
adatkezelést, az adatkezelés korlátozásának feloldásáról előzetesen tájékoztatja.

7

(1) Az adatvédelmi incidenst az adatkezelő indokolatlan késedelem nélkül, és ha lehetséges,
legkésőbb 72 órával azután, hogy az adatvédelmi incidens a tudomására jutott, bejelenti az 55.
cikk alapján illetékes felügyeleti hatóságnak, kivéve, ha az adatvédelmi incidens
valószínűsíthetően nem jár kockázattal a természetes személyek jogaira és szabadságaira
nézve. Ha a bejelentés nem történik meg 72 órán belül, mellékelni kell hozzá a késedelem
igazolására szolgáló indokokat is.
(2) Az adatfeldolgozó az adatvédelmi incidenst, az arról való tudomásszerzését követően
indokolatlan késedelem nélkül bejelenti az adatkezelőnek.
(3) Az (1) bekezdésben említett bejelentésben legalább:
a) ismertetni kell az adatvédelmi incidens jellegét, beleértve - ha lehetséges - az érintettek
kategóriáit és hozzávetőleges számát, valamint az incidenssel érintett adatok kategóriáit és
hozzávetőleges számát;
b) közölni kell az adatvédelmi tisztviselő vagy a további tájékoztatást nyújtó egyéb kapcsolattartó
nevét és elérhetőségeit;
c) ismertetni kell az adatvédelmi incidensből eredő, valószínűsíthető következményeket;
d) ismertetni kell az adatkezelő által az adatvédelmi incidens orvoslására tett vagy tervezett
intézkedéseket, beleértve adott esetben az adatvédelmi incidensből eredő esetleges hátrányos
következmények enyhítését célzó intézkedéseket.
(4) Ha és amennyiben nem lehetséges az információkat egyidejűleg közölni, azok további
indokolatlan késedelem nélkül később részletekben is közölhetők.
(5) Az adatkezelő nyilvántartja az adatvédelmi incidenseket, feltüntetve az adatvédelmi
incidenshez kapcsolódó tényeket, annak hatásait és az orvoslására tett intézkedéseket. E
nyilvántartás lehetővé teszi, hogy a felügyeleti hatóság ellenőrizze az e cikk követelményeinek
való megfelelést.
Az általános adatvédelmi rendelet 33. cikk (1)-(4) bekezdése alapján:
(1) Ha az adatvédelmi incidens valószínűsíthetően magas kockázattal jár a természetes
személyek jogaira és szabadságaira nézve, az adatkezelő indokolatlan késedelem nélkül
tájékoztatja az érintettet az adatvédelmi incidensről.
(2) Az (1) bekezdésben említett, az érintett részére adott tájékoztatásban világosan és
közérthetően ismertetni kell az adatvédelmi incidens jellegét, és közölni kell legalább a 33. cikk
(3) bekezdésének b), c) és d) pontjában említett információkat és intézkedéseket.
(3) Az érintettet nem kell az (1) bekezdésben említettek szerint tájékoztatni, ha a következő
feltételek bármelyike teljesül:
a) az adatkezelő megfelelő technikai és szervezési védelmi intézkedéseket hajtott végre, és
ezeket az intézkedéseket az adatvédelmi incidens által érintett adatok tekintetében alkalmazták,
különösen azokat az intézkedéseket - mint például a titkosítás alkalmazása -, amelyek a
személyes adatokhoz való hozzáférésre fel nem jogosított személyek számára
értelmezhetetlenné teszik az adatokat;
b) az adatkezelő az adatvédelmi incidenst követően olyan további intézkedéseket tett, amelyek
biztosítják, hogy az érintett jogaira és szabadságaira jelentett, az (1) bekezdésben említett
magas kockázat a továbbiakban valószínűsíthetően nem valósul meg;
c) a tájékoztatás aránytalan erőfeszítést tenne szükségessé. Ilyen esetekben az érintetteket
nyilvánosan közzétett információk útján kell tájékoztatni, vagy olyan hasonló intézkedést kell
hozni, amely biztosítja az érintettek hasonlóan hatékony tájékoztatását.
(4) Ha az adatkezelő még nem értesítette az érintettet az adatvédelmi incidensről, a felügyeleti
hatóság, miután mérlegelte, hogy az adatvédelmi incidens valószínűsíthetően magas kockázattal
jár-e, elrendelheti az érintett tájékoztatását, vagy megállapíthatja a (3) bekezdésben említett
feltételek valamelyikének teljesülését.
Az általános adatvédelmi rendelet 58. cikk (2) bekezdés b), c), g) és i) pont alapján a felügyeleti
hatóság korrekciós hatáskörében eljárva:
b) elmarasztalja az adatkezelőt vagy az adatfeldolgozót, ha adatkezelési tevékenysége
megsértette e rendelet rendelkezéseit;
c) utasítja az adatkezelőt vagy az adatfeldolgozót, hogy teljesítse az érintettnek az e rendelet
szerinti jogai gyakorlására vonatkozó kérelmét;

8

g) a 16., 17., illetve a 18. cikkben foglaltaknak megfelelően elrendeli a személyes adatok
helyesbítését, vagy törlését, illetve az adatkezelés korlátozását, valamint a 17. cikk (2)
bekezdésének és a 19. cikknek megfelelően elrendeli azon címzettek erről való értesítését,
akikkel vagy amelyekkel a személyes adatokat közölték;
i)a 83. cikknek megfelelően közigazgatási bírságot szab ki, az adott eset körülményeitől függően
az e bekezdésben említett intézkedéseken túlmenően vagy azok helyett.
Az általános adatvédelmi rendelet 83. cikk (1)-(2) és (5) bekezdés a)-b) pont:
(1)Valamennyi felügyeleti hatóság biztosítja, hogy e rendeletnek a (4), (5), (6) bekezdésben
említett megsértése miatt az e cikk alapján kiszabott közigazgatási bírságok minden egyes
esetben hatékonyak, arányosak és visszatartó erejűek legyenek.
(2)
A közigazgatási bírságokat az adott eset körülményeitől függően az 58. cikk (2)
bekezdésének a)–h) és j) pontjában említett intézkedések mellett vagy helyett kell kiszabni.
Annak eldöntésekor, hogy szükség van-e közigazgatási bírság kiszabására, illetve a
közigazgatási bírság összegének megállapításakor minden egyes esetben kellőképpen
figyelembe kell venni a következőket:
a) a jogsértés jellege, súlyossága és időtartama, figyelembe véve a szóban forgó adatkezelés
jellegét, körét vagy célját, továbbá azon érintettek száma, akiket a jogsértés érint, valamint az
általuk elszenvedett kár mértéke;
b) a jogsértés szándékos vagy gondatlan jellege;
c) az adatkezelő vagy az adatfeldolgozó részéről az érintettek által elszenvedett kár enyhítése
érdekében tett bármely intézkedés;
d) az adatkezelő vagy az adatfeldolgozó felelősségének mértéke, figyelembe véve az általa a 25.
és 32. cikk alapján foganatosított technikai és szervezési intézkedéseket;
e) az adatkezelő vagy az adatfeldolgozó által korábban elkövetett releváns jogsértések;
f) a felügyeleti hatósággal a jogsértés orvoslása és a jogsértés esetlegesen negatív hatásainak
enyhítése érdekében folytatott együttműködés mértéke;
g) a jogsértés által érintett személyes adatok kategóriái;
h) az, ahogyan a felügyeleti hatóság tudomást szerzett a jogsértésről, különös tekintettel arra,
hogy az adatkezelő vagy az adatfeldolgozó jelentette-e be a jogsértést, és ha igen, milyen
részletességgel;
i) ha az érintett adatkezelővel vagy adatfeldolgozóval szemben korábban – ugyanabban a
tárgyban – elrendelték az 58. cikk (2) bekezdésében említett intézkedések valamelyikét, a
szóban forgó intézkedéseknek való megfelelés;
j) az, hogy az adatkezelő vagy az adatfeldolgozó tartotta-e magát a 40. cikk szerinti jóváhagyott
magatartási kódexekhez vagy a 42. cikk szerinti jóváhagyott tanúsítási mechanizmusokhoz;
valamint
k) az eset körülményei szempontjából releváns egyéb súlyosbító vagy enyhítő tényezők, például
a jogsértés közvetlen vagy közvetett következményeként szerzett pénzügyi haszon vagy elkerült
veszteség.
(5) Az alábbi rendelkezések megsértését – a (2) bekezdéssel összhangban – legfeljebb 20 000
000 EUR összegű közigazgatási bírsággal, illetve a vállalkozások esetében az előző pénzügyi év
teljes éves világpiaci forgalmának legfeljebb 4 %-át kitevő összeggel kell sújtani, azzal, hogy a
kettő közül a magasabb összeget kell kiszabni:
a) az adatkezelés elvei – ideértve a hozzájárulás feltételeit – az 5., 6., 7. és 9. cikknek
megfelelően;
b) az érintettek jogai a 12–22. cikknek megfelelően.
Az Infotv. 2. § (2) bekezdése szerint az általános adatvédelmi rendeletet az ott megjelölt
rendelkezésekben foglalt kiegészítésekkel kell alkalmazni.
Az Infotv. 60. § (1) bekezdése alapján a személyes adatok védelméhez való jog érvényesülése
érdekében a Hatóság hivatalból adatvédelmi hatósági eljárást indíthat. Az adatvédelmi hatósági
eljárásra az általános közigazgatási rendtartásról szóló 2016. évi CL. törvény (a továbbiakban:

9

Ákr.) szabályait kell alkalmazni az Infotv.-ben meghatározott kiegészítésekkel és az általános
adatvédelmi rendelet szerinti eltérésekkel.
Az Infotv. 71. § (2) bekezdés alapján a Hatóság az eljárásai során jogszerűen megszerzett iratot,
adatot vagy egyéb bizonyítási eszközt más eljárásában felhasználhatja.
Az Infotv. 75/A. § szerint a Hatóság az általános adatvédelmi rendelet 83. cikk (2)-(6)
bekezdésében foglalt hatásköreit az arányosság elvének figyelembevételével gyakorolja,
különösen azzal, hogy a személyes adatok kezelésére vonatkozó - jogszabályban vagy az
Európai Unió kötelező jogi aktusában meghatározott - előírások első alkalommal történő
megsértése esetén a jogsértés orvoslása iránt - az általános adatvédelmi rendelet 58. cikkével
összhangban - elsősorban az adatkezelő vagy adatfeldolgozó figyelmeztetésével intézkedik.
Ákr. 35. § (3) bekezdés alapján az ügyfél kérelmével a tárgyában hozott döntés véglegessé
válásáig rendelkezhet.
Az üzleti titok védelméről szóló 2018. évi LIV. törvény (a továbbiakban: Üzleti titok tv.) 1. § (1)
bekezdés alapján üzleti titok a gazdasági tevékenységhez kapcsolódó, titkos - egészben, vagy
elemeinek összességeként nem közismert vagy az érintett gazdasági tevékenységet végző
személyek számára nem könnyen hozzáférhető -, ennélfogva vagyoni értékkel bíró olyan tény,
tájékoztatás, egyéb adat és az azokból készült összeállítás, amelynek a titokban tartása
érdekében a titok jogosultja az adott helyzetben általában elvárható magatartást tanúsítja.
IV. Döntés:
IV.1. A Kérelmező kérelmének nem teljesítése és a tájékoztatási kötelezettség elmulasztása
(1. sz. kérelem)
IV.1.1.A Kérelmező az érintetti joggyakorlásra irányuló kérelmeit 2019. szeptember 30-án nyújtotta
be a Kérelmezetthez, melyet a Kérelmezett is elismert nyilatkozatával.
Az adatkezelőnek az érintett érintetti kérelmeit az általános adatvédelmi rendelet 12. cikk (3)
bekezdése alapján a beérkezésüktől számított egy hónapon belül teljesítenie kell, vagy ennek
hiányában tájékoztatni kell az érintettet az egy hónapos határidő meghosszabbításáról, vagy – az
általános adatvédelmi rendelet 12. cikk (5) bekezdés alapján - arról, hogy megtagadja a kérelme
teljesítését, mivel az érintett által benyújtott kérelmek túlzóak, különösen ismétlődő jellegük miatt.
Az adatkezelőnek tehát nincs arra lehetősége az általános adatvédelmi rendelet rendelkezései
alapján, hogy a kérelemre egyáltalán ne válaszoljon a beérkezésétől számított egy hónapon belül.
A Kérelmezett az eljárás során nyilatkozott arról, hogy a Kérelmezőnek a kamerafelvételek
zárolására vonatkozó kérelmét teljesítette, azonban erről nem tájékoztatta a Kérelmezőt az
általános adatvédelmi rendelet 12. cikk (3) bekezdése rendelkezéseinek megfelelően, továbbá
arról sem tájékoztatta, hogy az általános adatvédelmi rendelet hivatkozott bekezdése alapján a
hozzáférési kérelem teljesítésére vonatkozó határidőt további két hónappal meghosszabbítja.
A Kérelmezett nyilatkozata szerint, bár a Kérelmező 2019. szeptember 30-i beadványára
kifejezetten nem válaszolt, azonban a Kérelmezőnek a 2019.08.26-i összetett kérelmeire való
válaszadásra nyitva álló határidőt 60 nappal meghosszabbította (erről a 2019. szeptember 24-én
kelt levelében tájékoztatta a Kérelmezőt). A Hatóság megállapította, hogy ezzel a levéllel
azonban a Kérelmezett nem tett eleget az általános adatvédelmi rendelet 12. cikk (3)
bekezdésében írt kötelezettségének, mivel ez a levél a Kérelmező 2019. szeptember 30. napján
benyújtott kérelme előtt kelt, tehát csak az addig az időpontig beérkezett kérelmekre tartalmazhat
tájékoztatást, az ezt követő kérelmekre nem.
A fentiek alapján tehát a Hatóság megállapította, hogy a Kérelmezett nem tájékoztatta a
Kérelmezőt – a 2019. szeptember 30-án benyújtott kérelme vonatkozásában - arról, hogy tekintettel
a kérelmei összetettségére és számára további két hónappal meghosszabbítja az általános

10

adatvédelmi rendeletben általános szabályként előírt egy hónapos válaszadási határidőt, ezzel a
Kérelmezett megsértette az általános adatvédelmi rendelet 12. cikk (3) bekezdését.
A 2019. szeptember 30-i érintetti kérelem és a Kérelmezett – 2020. február 17. napján a
Hatóságnak küldött levelében hivatkozott - válaszának kelte között több, mint négy hónap telt el,
ebből kifolyólag a Kérelmezett megsértette az általános adatvédelmi rendelet 12. cikk (3) és (4)
bekezdését, mivel nem tájékoztatta a Kérelmezőt a kérelem beérkezésétől számított egy hónapon
belül a kérelmei nyomán hozott intézkedésekről, valamint az intézkedés elmaradásának okairól.
Ezen mulasztását a Kérelmezett is elismerte a Hatósághoz küldött nyilatkozatában.
IV.1.2. A Kérelmezett kötelezése az érintetti kérelmek és a tájékoztatási kötelezettség teljesítésére,
illetve a képfelvételek nem maszkolt változatainak a Kérelmezett székhelyén történő megtekintés
biztosítására (2.sz. kérelme része)
A Kérelmezett 2. számú kérelme kiterjedt a 2019.09.20. napján a Kérelmezett […] szám alatti
központi épület recepciójánál és az utcafrontnál 10:51-12:12 közötti intervallumban készített
kamerafelvételre is, azonban a Hatóság ezen felvétel kapcsán tett megállapításait a határozat
IV.2. pontja tartalmazza.
IV.1.2.1. A Kérelmezett a Kérelmező érintetti kérelme nyomán haladéktalanul korlátozta a
kérelemben megjelölt kamerafelvételeket, tehát nem sértette meg a Kérelmező általános
adatvédelmi rendelet 18. cikk (1) bekezdés c) pont szerinti érintetti jogát.
Tekintettel arra, hogy a Kérelmezett korlátozta az adatkezelését a kért felvételek tekintetében, ezért
a Hatóság elutasítja a Kérelmező arra irányuló kérelmét, hogy utasítsa a Kérelmezettet korlátozási
kérelme teljesítésére.
IV.1.2.2.A Kérelmezett a Hatósághoz küldött 2020. február 17-i és február 24-i nyilatkozatai szerint
két külön – a Hatósághoz küldött levelekkel egy időben továbbított – levelekben teljesítette a
Kérelmező hozzáférési kérelmét, és megküldte a Kérelmező által kért kamerafelvételeket, melyet
másolatban a Hatósághoz is továbbított a Kérelmezett.
A Hatóság a fenti felvételek megtekintésével megállapította, hogy a Kérelmezett által az általános
adatvédelmi rendeletben az érintetti kérelmek teljesítésére biztosított határidőn túl küldött felvételek
rendelkezésre bocsátásával sem tett eleget a kötelezettségének az alábbiak miatt.
Az általános adatvédelmi rendelet 15. cikk (4) bekezdése a Hatóság álláspontja szerint úgy
értelmezendő, hogy üzleti titkokra vonatkozó hivatkozás esetén csak az adatkezelő által a konkrét
üzleti titok/titkok vonatkozásában előadott, részletesen alátámasztott indokolás fogadható el a
hozzáférési kérelem alóli mentesülés indokaként, csak általánosságban erre nem lehet hivatkozni.
A Hatóságnak hivatalos tudomása van arról a [….]. számú határozatból (II.1. pontban rögzített
Kötelezetti nyilatkozat), hogy a Kérelmezettnek a kamerafelvételek kitakarásával kapcsolatban a
vizsgált időszakban az volt az álláspontja, hogy „a kamerarendszer által rögzített valamennyi
felvétel – az egyes kamerák elhelyezkedése és látószöge, a fókusztávolság, az érzékelő mérete és
egyéb paraméterei következtében – üzleti titoknak minősül”.
A Hatóság a […] számú határozatában az alábbiakat állapította meg, mely a jelen ügyben is
megállapítható:
„A bankfiókok ügyfélforgalom számára nyitva álló részének a berendezése, az ügyfélteret figyelő
kamerák elhelyezése szintén nem minősül üzleti titoknak, mivel az az érintett gazdasági
tevékenységet végző számára is könnyen hozzáférhető információ.
Az általános adatvédelmi rendelet 5. cikk (2) bekezdése értelmében az adatkezelő felelős az 5.
cikk (1) bekezdésének való megfelelésért, továbbá képesnek kell lennie e megfelelés igazolására
(„elszámoltathatóság” alapelve). Az általános adatvédelmi rendelet 15. cikk (az érintett hozzáférési
joga) (4) bekezdése értelmében pedig a 15. cikk (3) bekezdésében említett, másolat igénylésére

11

vonatkozó jog nem érintheti hátrányosan mások jogait és szabadságait. Az említett bekezdések a
Hatóság álláspontja szerint úgy értelmezendőek, hogy az üzleti titokra vonatkozó hivatkozás
esetén csak az adatkezelő által a konkrét üzleti titok/titkok vonatkozásában előadott, részletes és
alátámasztott indokolás fogadható el a hozzáférés iránti kérelem alóli mentesülés indokaként,
általános hivatkozás erre nem alkalmas. Amennyiben helytálló lenne a Kérelmezett fenti érvelése,
az teljesen ellehetetlenítené a kamerarendszerek által rögzített személyes adatok kiadását, hiszen
erre hivatkozással minden felvétel kiadása megtagadható lenne.”
A fentiek alapján a Hatóság megállapította, hogy a bankfiókók ügyfélforgalom számára nyitva álló
részének teljes kitakarásával rendelkezésre bocsátott felvételek nem fogadhatók el az általános
adatvédelmi rendelet 15. cikk (3) bekezdés szerinti jog megfelelő teljesítésének, tehát a Hatóság
megállapította, hogy a Kérelmezett megsértette a Kérelmező általános adatvédelmi rendelet 15.
cikk (3) bekezdése szerinti jogát, ezért a Hatóság helyt ad a Kérelmező kérelmének, és utasítja a
Kérelmezettet, hogy a kért felvételeket indokoltalanul túlzó mértékben történő maszkolása nélkül
bocsássa a Kérelmező rendelkezésére.
IV.1.2.3. A Kérelmező arra irányuló kérelme, hogy a felvételek megtekintését a Kérelmezett
biztosítsa úgy, hogy a Kérelmező - szóhasználata szerint - nem „anonimizált” módon, azaz
kitakarás nélkül is megismerhesse, az általános adatvédelmi rendelet 15. cikke alapján nem
minden esetben teljesíthető, mivel nem tekinthető meg minden esetben a felvétel maszkolás nélküli
verziója, mivel az általános adatvédelmi rendelet 15. cikkében biztosított érintetti jog csak a saját
személyes adatokhoz történő hozzáférést teszi lehetővé, és a kamerafelvételeken, amelynek
maszkolás nélküli változatának a megtekintését a Kérelmező kérte, harmadik személyek –
Kérelmezett munkavállalói, ügyfelei, megbízottjai – is szerepelnek, azaz a felvételek az ő
képmásukat, valamint további személyes adataikat is tartalmazza.
A fentiek alapján a Kérelmezett az általános adatvédelmi rendelet 15. cikkében szabályozott
hozzáférési jog biztosításával kapcsolatos kötelezettsége teljesítésére nem kötelezhető úgy, hogy
betekintést biztosítson a kitakarás nélküli felvételekbe.
A fentiek alapján a Hatóság elutasította a Kérelmező arra vonatkozó kérelmét, hogy utasítsa a
Kérelmezettet arra, hogy biztosítson lehetőséget a kitakarás nélküli kamerafelvételekbe történő
betekintésre.
IV.2. A Kérelmező 2-10. sz. kérelmei, melyek a 2019.09.20. napján a Kérelmezett [….] szám
alatti központi épület recepciójánál és az utcafrontnál 10:51-12:12 közötti intervallumban
készített kamerafelvételre vonatkoznak
A Kérelmezett 2. számú kérelme kiterjedt a 2019.09.20. napján a Kérelmezett […] szám alatti
központi épület recepciójánál és az utcafrontnál 10:51-12:12 közötti intervallumban készített
kamerafelvételre is, ezért ezek vonatkozásban a Hatóság a jelen pontban tett megállapításokat.
A Kérelmező 3-10. sz. kérelme csak a 2019.09.20. napján a Kérelmezett […] szám alatti központi
épület recepciójánál és az utcafrontnál 10:51-12:12 közötti intervallumban készített
kamerafelvételekre vonatkozott, mellyel kapcsolatban a Kérelmezett azt nyilatkozta, hogy
„zárolása nem történt meg vagy a felvétel rendelkezésre sem állt”.
A fentiek alapján tehát a Kérelmezett csupán arról nyilatkozott, hogy nem tud megfelelő
tájékoztatást nyújtani arról, hogy 2019.09.20. napján a […] szám alatti központi épület
recepciójánál és az utcafrontnál elhelyezett kamerákkal 10:51-12:12 közötti intervallumban
végzett-e adatkezelést, azonban azt nem vonta kétségbe, hogy a Kérelmező a megjelölt helyen a
megjelölt időben tartózkodott, továbbá azt sem igazolta, hogy a kamerák nem működtek azon a
helyen és időben, ezért a Hatóság megállapítja, hogy a Kérelmezett elmulasztotta zárolni, azaz
az általános adatvédelmi rendelet szerinti megfogalmazás szerint korlátozni a Kérelmező által
kért felvételeket, és ezzel megsértette az általános adatvédelmi rendelet 18. cikk (1) bekezdés c)
pontját.
IV.2.1. 2-5. sz. kérelem

12

A Hatóság a fentiek alapján helyt adott a Kérelmező azon kérelmének, hogy a Hatóság állapítsa
meg, hogy a Kérelmezett megsértette az általános adatvédelmi rendelet 18. cikk (1) bekezdés c)
pontját, mivel nem korlátozta a kért felvételeket.
Tekintettel arra, hogy a képfelvételek megsemmisítése, azaz a személyes adatok korlátozásának
elmulasztása miatt a Kérelmezettnek már nem állt fenn a hozzáférési kérelem teljesítésére
vonatkozó kötelezettsége, ezért a Hatóság elutasította a Kérelmező azon kérelmét, hogy
állapítsa meg azt, hogy a Kérelmezett az általános adatvédelmi rendelet 15. cikk szerinti jogát is
megsértette a Kérelmezett. Továbbá emiatt, mivel a felvételek már nem állnak a Kérelmezett
rendelkezésére, ezért a Hatóság elutasította a Kérelmező azon kérelmét, hogy utasítsa a
Hatóság a Kérelmezettet, hogy
- ezen felvételeket zárolja, ezzel összefüggésben tájékoztassa, továbbá
- úgy bocsássa a Kérelmező rendelkezésére, hogy azok maszkolásánál csak más személyek
képmását takarja ki.
IV.2.2. 6-7. sz. kérelem
Tekintettel arra, hogy a Hatóság megállapította, hogy a Kérelmezett 2019.09.20. napján a […]
szám alatti központi épület recepciójánál és az utcafrontnál 10:51-12:12 közötti intervallumban
készített-e kamerafelvételek zárolását elmulasztotta, ezért a Hatóság elutasította a Kérelmező
azon kérelmét, hogy
-

a Hatóság állapítsa meg, miszerint a Kérelmezett megsértette a Kérelmező általános
adatvédelmi rendelet 18. cikk (3) bekezdés szerinti jogát, tehát nem tájékoztatta az
adatkezelés korlátozásának feloldásáról, továbbá

-

a Hatóság állapítsa meg, hogy a Kérelmezett a felvétel törlésével megsértette a GDPR 5.
cikk (1) – (2) bekezdése rendelkezéseit.

IV.2.3. 8-10.sz. kérelem
Az általános adatvédelmi rendelet 4. cikk 12. pontja meghatározza az adatvédelmi incidens
fogalmát, ami alapján az adatvédelmi incidens a biztonság olyan sérülése, amely a továbbított,
tárolt vagy más módon kezelt személyes adatok véletlen vagy jogellenes megsemmisítését,
elvesztését, megváltoztatását, jogosulatlan közlését vagy az azokhoz való jogosulatlan
hozzáférést eredményezi.
Az adatvédelmi incidens már meglévő, rendelkezésre álló személyes adatok kezelése esetén
értelmezendő. Tekintettel arra, hogy az nem került alátámasztásra és bizonyításra, hogy a
Kérelmezett 2019.09.20. napján a […] szám alatti központi épület recepciójánál és az
utcafrontnál 10:51-12:12 közötti intervallumban készített-e kamerafelvételeket, ezért a Hatóság
elutasította a Kérelmező azon kérelmét, hogy a Hatóság állapítsa meg, hogy a Kérelmezett
megsértette az általános adatvédelmi rendelet 33. cikk (1), (2), (3) bekezdését, továbbá a 34.
cikk (1), (2), (3) bekezdését, mivel az adatvédelmi incidens során (ami a Kérelmező állítása
szerint abban nyilvánult meg, hogy nem készített felvételeket a Kérelmezett 2019.09.20. napján
[…] szám alatti központi épület recepciójánál és az utcafrontnál 10:51-12:12 közötti
intervallumban) ennek tényéről nem értesítette a Kérelmezőt.
A fenti indokokra hivatkozással a Hatóság elutasította a Kérelmező azon kérelmét, hogy a
Hatóság kötelezze a Kérelmezettet arra, hogy adjon tájékoztatást a Kérelmezőnek az általános
adatvédelmi rendelet 34. cikk (4) bekezdésének megfelelően, mivel a tájékoztatási kötelezettség
csak meglévő adatkezelésben bekövetkezett adatvédelmi incidenssel összefüggésben állhat
fent.
IV.3.Ügyintézési határidő számítása

13

Az Ákr. 35. § (3) bekezdése kimondja, hogy az ügyfél kérelmével a tárgyban hozott döntés
véglegessé válásig rendelkezhet. A Hatóság az Ákr. 15. § (1) bekezdésében előírt eljárási
kötelezettsége és az ügyintézési határidő akkor kezdődik, amikor a kérelem érdemi elbírálásra
alkalmas, tehát ha az ügyfél módosítja a kérelmét, akkor a módosított kérelem, mint új kérelem lesz
az eljárás alapja, így innen indul a kérelemnek megfelelő hatósági eljárás. Tekintettel arra, hogy a
Kérelmező 2020. április 07. napján kiegészítette a kérelmét, ezért az ügyintézési határidő 2020.
április 07. napján kezdődött.
IV. 4. Jogkövetkezmények
IV.4.1. A Hatóság a Kérelmező kérelmének részben helyt ad és az általános adatvédelmi
rendelet 58. cikk (2) bekezdés b) pontja alapján elmarasztalja a Kérelmezettet, mert megsértette
az általános adatvédelmi rendelet 12. cikk (3) és (4) bekezdését, az általános adatvédelmi
rendelet 15. cikk (3) bekezdését, az általános adatvédelmi rendelet 18. cikk (1) bekezdés a)
pontját, továbbá utasította a Kérelmezettet az általános adatvédelmi rendelet 58. cikk (2)
bekezdés d) pontja alapján.
IV.4.2. A Hatóság hivatalból megvizsgálta, hogy indokolt-e a Kérelmezettel szemben adatvédelmi
bírság kiszabása. E körben a Hatóság az általános adatvédelmi rendelet 83. cikk (2) bekezdése
és az Infotv. 75/A. §-a alapján mérlegelte az ügy összes körülményét. Tekintettel az ügy
körülményeire, valamint arra, hogy a Kérelmező nem első alkalommal sértette meg az általános
adatvédelmi rendelet rendelkezéseit, ezért a Hatóság megállapította, hogy a jelen eljárás során
feltárt jogsértések esetében a figyelmeztetés se nem arányos, se nem visszatartó erejű szankció,
ezért bírság kiszabása szükséges. A Hatóság a bírság kiszabása során az alábbi tényezőket
vette figyelembe:
A Hatóság mindenekelőtt figyelembe vette, hogy a Kérelmezett által elkövetett jogsértések az
általános adatvédelmi rendelet 83. cikk (5) bekezdés b) pontja szerint a magasabb összegű
bírságkategóriába tartozó jogsértésnek minősülnek, mivel azok az érintetti jogok sérelmével
jártak.
A Hatóság a bírságkiszabás során az alábbi körülményeket súlyosító körülményként vette
figyelembe:
-

A Kérelmezett jogsértése hosszabb ideig fennállt, mivel több mint négy hónapig nem
teljesítette, illetve csak az adatvédelmi hatósági eljárás megindulása után teljesítette a
Kérelmező kérelmét. (általános adatvédelmi rendelet 83. cikk (2) bekezdés a) pont)

-

A Kérelmezett elmarasztalására az általános adatvédelmi rendelet megsértése miatt már
sor került az alábbi ügyekben a jelen ügyben is megállapított azáltalános adatvédelmi
rendelet ugyanazon rendelkezésével kapcsolatos jogsértések miatt:
•

[…].:
A […]. számú határozatban, melyben a Hatóság megállapította, hogy a
Kérelmezett nem teljesítette a Kérelmező hozzáférési és adatkorlátozási joga
alapján benyújtott kérelmeit, és nem tájékoztatta a mulasztása, vagy intézkedése
megtagadásáról sem a Kérelmezőt, továbbá ebben a határozatban a Hatóság
utasította is a Kérelmezettet a Kérelmező érintetti joga alapján benyújtott kérelme
teljesítésére. A megállapított jogsértések mellett a Hatóság 700.000 forint
adatvédelmi bírság megfizetésére kötelezte a Kérelmezettet a Hatóság.

•

[….]. és a […] .:
A Hatóság a Kérelmezettet a […]. és a […]. számú határozatában is elmarasztalta
hozzáférési jog megsértése miatt, mivel nem adott megfelelő tájékoztatást a
Kérelmező személyes adatai kezelésével összefüggésben.

14

•

[…].:
A Hatóság a Kérelmezettet a […]. számú határozatában elmarasztalta a
hozzáférési és korlátozási kérelem nem megfelelő teljesítése miatt, továbbá
500.000 forint adatvédelmi bírság megfizetésére kötelezte.

•

[…].:
A Hatóság a Kérelmezettet elmarasztalta, mert a Kérelmező hozzáférési
kérelmére határidőben nem válaszolt.

•

[…].:
A Hatóság a Kérelmezettet elmarasztalta hozzáférési kérelem nem megfelelő
teljesítése miatt, és 1.000.000 Ft. adatvédelmi bírság megfizetésére kötelezte.

(általános adatvédelmi rendelet 83. cikk (2) bekezdés e) és i) pont)
-

A Kérelmezett a jogsértés orvoslása érdekében a teljesítési határidő lejártát követően
sem tett eleget maradéktalanul a Kérelmező érintetti joggyakorlásra irányuló kérelmeinek.
(általános adatvédelmi rendelet 83. cikk (2) bekezdés k) pont)

A Hatóság a bírságkiszabás során az alábbi körülményeket jelentős enyhítő körülményként vette
figyelembe:
- A Kérelmező több összetett, nagyvonalakban ismétlődő, azonban kisebb részletekben
eltérő érintetti joggyakorlásra irányuló kérelmet nyújtott be – és nyújt be folyamatosan – a
Kérelmezetthez, szinte követhetetlenné téve, hogy melyik kérelme pontosan mire is
irányult. Ezen kérelmek sorozatos előterjesztése nehezíti és lassítja a kérelmeinek pontos
és megfelelő elbírálását, teljesítését a Kérelmezett részéről. Ezekkel a kérelmekkel
összefüggésben a Hatóság előtt 48 db adatvédelmi hatósági és vizsgálatai eljárás indult a
Kérelmező kérelmére, panasza alapján, mely szám jól mutatja azt, hogy a Kérelmező a
folyamatos érintetti kérelmeivel nagy munkaterhet ró a Kérelmezettre.
(általános adatvédelmi rendelet 83. cikk (2) bekezdés k) pont)
A jogsértés jellege alapján – adatkezelés elve és érintett jog megsértése – a kiszabható bírság
felső határa az általános adatvédelmi rendelet 83. cikk (5) bekezdés b) pont alapján 20 000 000
EUR, illetve az előző pénzügyi év teljes világpiaci forgalmának legfeljebb 4%-a. (általános
adatvédelmi rendelet 83. cikk (5) bekezdés b) pont)
A fentiekre, valamint arra tekintettel, hogy a Kérelmezett 2019. évi konszolidált beszámolója
szerinti az adózás előtti eredménye nagyságrendileg 59 000 millió forint volt, a kiszabott
adatvédelmi bírság összege kifejezetten alacsonynak tekinthető és nem lépi túl a kiszabható
bírság maximumát. (általános adatvédelmi rendelet 83. cikk (5) bekezdés a) pont)
A Hatóság a bírság kiszabása tekintetében az általános adatvédelmi rendelet 83. cikk (2)
bekezdésének a következő rendelkezéseit nem vette figyelembe, mert a mérlegelése szerint a
tárgyi ügyben nem voltak relevánsak: c) pont, d) pont, f) pont, g) pont és h) pont.
A bírság összegét a Hatóság jogszabályon alapuló mérlegelési jogkörében eljárva határozta
meg.
A fentiek alapján a Hatóság a rendelkező részben foglaltak szerint döntött.
V. Egyéb kérdések:

15

A Hatóság hatáskörét az Infotv. 38. § (2) és (2a) bekezdése határozza meg, illetékessége az
ország egész területére kiterjed.
A határozat az Ákr. 80.-81. §-án és az Infotv. 61. § (1) bekezdésén alapul. A határozat az Ákr. 82.
§ (1) bekezdése alapján a közlésével véglegessé válik.
Az Ákr. 112. §-a, és 116. § (1) bekezdése, illetve a 114. § (1) bekezdése alapján a határozattal
szemben közigazgatási per útján van helye jogorvoslatnak.
A közigazgatási per szabályait a közigazgatási perrendtartásról szóló 2017. évi I. törvény (a
továbbiakban: Kp.) határozza meg. A Kp. 12. § (1) bekezdése alapján a Hatóság döntésével
szembeni közigazgatási per törvényszéki hatáskörbe tartozik, a perre a Kp. 13. § (3) bekezdés a)
pont aa) alpontja alapján a Fővárosi Törvényszék kizárólagosan illetékes. A Kp. 27. § (1)
bekezdés b) pontja alapján a törvényszék hatáskörébe tartozó perben a jogi képviselet kötelező.
A Kp. 39. § (6) bekezdése szerint a keresetlevél benyújtásának a közigazgatási cselekmény
hatályosulására halasztó hatálya nincs.
A Kp. 29. § (1) bekezdése és erre tekintettel a Pp. 604. § szerint alkalmazandó, az
elektronikus ügyintézés és a bizalmi szolgáltatások általános szabályairól szóló 2015. évi
CCXXII. törvény (a továbbiakban: E-ügyintézési tv.) 9.§ (1) bekezdés b) pontja szerint az ügyfél
jogi képviselője elektronikus kapcsolattartásra kötelezett.
A keresetlevél benyújtásának helyét és idejét a Kp. 39. § (1) bekezdése határozza meg. A
veszélyhelyzet során érvényesülő egyes eljárásjogi intézkedések újbóli bevezetéséről szóló
112/2021. (III. 6.) Korm. rendelet 36. § (1)-(3) bekezdése szerint a szigorított védekezés ideje
alatt a bíróság tárgyaláson kívül jár el, ideértve a perorvoslati eljárásokat is. Ha tárgyalás
tartásának lenne helye, vagy azt bármelyik fél kérte, vagy a tárgyalást már kitűzték, az eljáró
bíróság soron kívül értesíti a feleket a tárgyaláson kívüli elbírálás tényéről, és lehetőséget biztosít
arra, hogy a felek nyilatkozataikat írásban előterjeszthessék. Ha a perben a szigorított védekezés
idején kívül tárgyalást kellene tartani, a felperes akkor kérheti, hogy a bíróság tárgyaláson kívüli
elbírálás helyett a tárgyalást a szigorított védekezés megszűnését követő időpontra halassza el,
ha a) a bíróság a közigazgatási cselekmény halasztó hatályát legalább részben nem rendelte el,
b) a keresetindításnak halasztó hatálya van, és a bíróság halasztó hatály feloldását nem rendelte
el, c) ideiglenes intézkedést nem rendeltek el.
A közigazgatási per illetékének mértékét az illetékekről szóló 1990. évi XCIII. törvény
(továbbiakban: Itv.) 45/A. § (1) bekezdése határozza meg. Az illeték előzetes megfizetése alól az
Itv. 59. § (1) bekezdése és 62. § (1) bekezdés h) pontja mentesíti az eljárást kezdeményező felet.
Ha az előírt kötelezettsége teljesítését a Kérelmezett megfelelő módon nem igazolja, a Hatóság
úgy tekinti, hogy a kötelezettséget határidőben nem teljesítette. Az Ákr. 132. §-a szerint, ha a
kötelezett a hatóság végleges döntésében foglalt kötelezésnek nem tett eleget, az végrehajtható.
A Hatóság határozata az Ákr. 82. § (1) bekezdése szerint a közléssel véglegessé válik. Az Ákr.
Az Ákr. 133. §-a értelmében a végrehajtást - ha törvény vagy kormányrendelet másként nem
rendelkezik - a döntést hozó hatóság rendeli el. Az Ákr. 134. §-a értelmében a végrehajtást - ha
törvény, kormányrendelet vagy önkormányzati hatósági ügyben helyi önkormányzat rendelete
másként nem rendelkezik - az állami adóhatóság foganatosítja. Az Infotv. 60. § (7) bekezdése
alapján a Hatóság határozatában foglalt, meghatározott cselekmény elvégzésére, meghatározott
magatartásra, tűrésre vagy abbahagyásra irányuló kötelezés vonatkozásában a határozat
végrehajtását a Hatóság foganatosítja.
Budapest, 2021. március 22.
Dr. Péterfalvi Attila
elnök
c. egyetemi tanár

16


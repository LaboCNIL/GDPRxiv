Ügyszám: NAIH/2020/54/4.

Tárgy: Határozat hivatalból indult hatósági
eljárásban

HATÁROZAT

A Nemzeti Adatvédelmi és Információszabadság Hatóság (a továbbiakban: Hatóság) a Budapesti
Műszaki és Gazdaságtudományi Egyetem (1111 Budapest, Műegyetem rkp. 3.; a továbbiakban: BME,
Egyetem vagy Kötelezett) rendszeres szociális ösztöndíj iránti pályázatok benyújtása, valamint azok
elbírálása során végzett adatkezelésének az általános adatvédelmi rendeletben1 foglalt előírásoknak való
megfelelésének vizsgálatára irányult, hivatalból indult adatvédelmi hatósági eljárásban az alábbi
döntéseket hozza
1.
A Hatóság megállapítja az Egyetem rendszeres szociális ösztöndíj iránti pályázatok benyújtása,
valamint azok elbírálása során végzett adatkezelésének jogellenességét – a 2018/2019. őszi és tavaszi,
illetve a 2019/2020. őszi félévre vonatkozóan – abban a tekintetben, hogy az Egyetem a vizsgált
időszakban
a) az irányadó jogszabályokon túlterjeszkedve olyan személyes adatokat kezelt, melyekhez nem
rendelkezett a GDPR 6. cikk (1) bekezdés szerinti jogalappal;
b) a pályázóval egy háztartásban élő személyek különleges adatait a GDPR 9. cikk (2) pontjában
szereplő megfelelő jogalap nélkül kezelte;
c) a kezelt adatkört a GDPR 5. cikk (1) bekezdés a), b) és c) pontjának megsértésével határozta meg;
d) az általa nyújtott tájékoztatás során megsértette a rendelet 12. cikk (1) bekezdését, 13. cikkét,
valamint az 5. cikk (1) bekezdés a) pontját.
2. A Hatóság kötelezi az Egyetemet, hogy vizsgálja felül adatkezelési gyakorlatát, és az igazoláslistában
szereplő személyes adatok körét olyan módon határozza meg, hogy az összhangban legyen a III.1.
és III.2. pontban tett megállapításokkal!
3. A Hatóság kötelezi az Egyetemet, hogy tájékoztatási gyakorlatát olyan módon alakítsa át, hogy az
megfeleljen a III.3. pontban tett megállapításoknak!
4. A Hatóság kötelezi az Egyetemet, hogy a jogellenesen kezelt személyes adatokat a jelen határozat
véglegessé válásától számított 90 napon belül törölje!
5. A Hatóság az Egyetemet az 1. pontban foglalt jogsértések miatt a jelen határozat véglegessé válásától
számított 30 napon belül
8 000 000 Ft, azaz nyolcmillió forint
adatvédelmi bírság
megfizetésére kötelezi.
***

Az Európai Parlament és a Tanács (EU) 2016/679 rendelete (2016. április 27.) a természetes személyeknek a személyes adatok kezelése tekintetében történő védelméről és az ilyen
adatok szabad áramlásáról, valamint a 95/46/EK rendelet hatályon kívül helyezéséről (általános adatvédelmi rendelet vagy GDPR vagy rendelet)
1

2

A Kötelezettnek a 2. és 3. pontban megfogalmazott kötelezettségei következtében megtett intézkedéseiről
a bírósági felülvizsgálat kezdeményezésére irányadó keresetindítási határidő leteltétől számított 30 napon
belül tájékoztatnia kell a Hatóságot.
A Kötelezettnek arról, hogy a 4. pontban megfogalmazott törlési kötelezettségének eleget tett, a jelen
határozat véglegessé válásától számított 90 napon belül tájékoztatnia kell a Hatóságot.
A bírósági felülvizsgálat kezdeményezésére irányadó keresetindítási határidő lejártáig, illetve felülvizsgálat
kezdeményezése esetén a bíróság jogerős döntéséig a vitatott adatkezeléssel érintett adatok nem
törölhetők, illetve nem semmisíthetők meg.
A bírságot a határozat véglegessé válásától számított 30 napon belül a Hatóság központosított bevételek
beszedése célelszámolási forintszámlája (10032000-01040425-00000000 Központosított beszedési számla
IBAN: HU83 1003 2000 0104 0425 0000 0000) javára kell megfizetni. Az összeg átutalásakor a
NAIH/2020/54/4. BÍRS. számra kell hivatkozni.
Ha a Kötelezett a bírságfizetési kötelezettségének határidőben nem tesz eleget, késedelmi pótlékot köteles
fizetni. A késedelmi pótlék mértéke a törvényes kamat, amely a késedelemmel érintett naptári félév első
napján érvényes jegybanki alapkamattal egyezik meg. A bírság és a késedelmi pótlék meg nem fizetése
esetén a Hatóság elrendeli a határozat végrehajtását, a bírság és a késedelmi pótlék adók módjára történő
behajtását.
A jelen határozattal szemben közigazgatási úton jogorvoslatnak nincs helye, de az a közléstől számított 30
napon belül a Fővárosi Törvényszékhez címzett keresettel közigazgatási perben megtámadható.
A keresetlevelet a Hatósághoz kell benyújtani, elektronikusan, amely azt az ügy irataival együtt továbbítja a
bíróságnak. A tárgyalás tartása iránti kérelmet a keresetben jelezni kell. A teljes személyes
illetékmentességben nem részesülők számára a bírósági felülvizsgálati eljárás illetéke 30 000 Ft, a per tárgyi
illetékfeljegyzési jog alá esik. A Fővárosi Törvényszék előtti eljárásban a jogi képviselet kötelező.
A Hatóság a határozatot honlapján azonosító adatokkal közzéteszi.

INDOKOLÁS

I.

Az eljárás menete és a tényállás tisztázása

I.1. Előzmények
A Hatóság egy – az Alapvető Jogok Biztosának Hivatalától (a továbbiakban: AJBH) a Hatósághoz áttett –
anonim bejelentésből észlelte, hogy az Egyetemen rendszeres szociális ösztöndíj igénylés iránti pályázás
feltétele a személyazonosító okmányok, illetve egyéb – személyes adatokat tartalmazó – igazolások,
nyilatkozatok széles körének rendelkezésre bocsátása.
Az Egyetem – https://szoc.sc.bme.hu/ elérhető – „ESZR használati feltételek, Adatvédelmi tájékoztató”
elnevezésű dokumentuma (a továbbiakban: Adatvédelmi tájékoztató vagy tájékoztató) alapján az Egyetem
a benyújtott pályázati anyagot a nemzeti felsőoktatásról szóló 2011. évi CCIV. törvény (a továbbiakban:
Nftv.) 3. számú melléklet I/B. alcím 1. be) pontja, illetve bizonyos esetekben a pályázó személy – pályázat
leadásával megadott – hozzájárulása alapján kezeli.
Az érintettek széles köre, továbbá a különleges adatok kezelése indokolttá tette, hogy a Hatóság az
általános adatvédelmi rendelet szabályainak betartását hatósági eljárás keretében vizsgálja, ezért a

3

Hatóság 2019. december 6-án hivatalból adatvédelmi hatósági eljárást indított annak vizsgálatára, hogy a
BME a rendszeres szociális ösztöndíj iránti pályázatok benyújtása, valamint azok elbírálása során betartjae az általános adatvédelmi rendelet előírásait.
A Hatóság az eljárásban a BME 2018. május 25-étől 2019. december 5-éig végzett adatkezelését
értékelte, amely három pályázati időszakot – 2018/2019. tanév őszi félév, 2018/2019. tanév tavaszi félév
és 2019/2020. tanév őszi félév – ölelt fel.
I.2. Feltárt tényállás
I.2.1. Az Egyetem a vizsgált időszakban valamennyi karán azonos gyakorlatot alkalmazott a rendszeres
szociális ösztöndíj (a továbbiakban: ösztöndíj) elnyerése érdekében benyújtott pályázatok elbírálása
során. Az ösztöndíj-pályázatok kiírása és elbírálása az Egyetemi Szociális Bizottság (a továbbiakban:
Bizottság) feladata, amelyben minden kar képviselteti magát. A Bizottság a Térítési és Juttatási
Szabályzatban (a továbbiakban: TJSZ) dönt a pályázat kiírásáról, a benyújtandó dokumentumok listájáról,
valamint a pontrendszer elbírálásáról.
A vizsgált időszakban a TJSZ egyszer módosult: a 2017. november 28-ától hatályos szabályzatot (a
továbbiakban: TJSZ2017) a 2019. augusztus 15-étől hatályos szabályzat (a továbbiakban: TJSZ2019)
váltotta fel, ami azt jelenti, hogy az Egyetem a 2018/2019. tanév őszi félév és 2018/2019. tanév tavaszi
félév pályázatai a TJSZ2017, míg a 2019/2020. tanév őszi félév pályázatai a TJSZ2019 előírásai szerint
bírálta el.
A TJSZ2017 2. számú melléklete, a TJSZ 2019 3. számú melléklete tartalmazta annak leírását, hogy a
rendszeres szociális ösztöndíjpályázatok elbírálása során mely körülmények alapján mennyi pontszám jár.
Mivel a két melléklet tartalma megegyezik, ezért a továbbiakban e határozatban e két melléklet együttesen
„TJSZ melléklete” elnevezéssel kerül említésre.
A „Rendszeres Szociális Ösztöndíj, valamint Alaptámogatás pályázatok leadásához szükséges igazolások
listája (Igazoláslista)” elnevezésű dokumentum tételesen felsorolva tartalmazza az ösztöndíjpályázathoz
csatolandó igazolások, okmányok listáját. Mivel a 2018/2019. őszi, illetve a 2018/2019. tavaszi félévre
vonatkozó igazoláslista teljes mértékben megegyezik, így a Hatóság e két igazoláslistát együttesen „a
2018/2019. tanév igazoláslistái” elnevezéssel fogja említeni. Mivel továbbá a három érintett félév
tekintetében hatályos Igazoláslista tartalma is megegyezik lényegében, a Hatóság a határozatban e három
dokumentumra együttesen Igazoláslista elnevezéssel hivatkozik, és csak ott említi kifejezetten, hogy
melyik verzióra vonatkozik az adott megállapítás, ahol eltérés mutatkozik a dokumentumok között, és a
Hatóság kifejezetten adott Igazoláslistára vonatkozó megállapítást tesz.
A vizsgált időszakban az Egyetem összesen 4949 ösztöndíjpályázatot bírált el.
I.2.2. Az Egyetem a Hatóság erre irányuló kérdésére úgy nyilatkozott, hogy a pályázatban feltüntetett
valamennyi személyes adatot a pályázó hallgató hozzájárulása, valamint az Nftv. 3. számú melléklete I/B.
alcímének 1. be) pontja alapján egyaránt kezel.
Az Nftv. fenti pontja így szól: „e törvény alapján nyilvántartott adatok a hallgatói juttatások adatai, a
juttatásokra való jogosultság elbírálásához szükséges adatok (szociális helyzet, szülők adatai, tartásra
vonatkozó adatok)”.
A felsőoktatásban részt vevő hallgatók juttatásairól és az általuk fizetendő egyes térítésekről szóló
51/2007. (III. 26.) Korm. rendelet (a továbbiakban: Korm. rendelet) 16. § (1) bekezdése szerint a
rendszeres szociális ösztöndíj a hallgató szociális helyzete alapján folyósított juttatás, ami az intézményi
térítési és juttatási szabályzatban rögzített eljárási rend és elvek szerint történik.

4

A Korm. rendelet 21. § (1) bekezdése tartalmazza tételesen felsorolva azt, hogy a szociális helyzet
megítélésekor mely körülményeket kell figyelembe venni. A figyelembe veendő körülmények a Korm.
rendelet alapján a következők: a hallgató lakcíme szerinti ingatlanban életvitelszerűen együtt lakó, ott
bejelentett vagy tartózkodási hellyel rendelkezők száma és jövedelmi helyzete; a képzési hely és a lakóhely
közötti távolság, az utazás időtartama és költsége; amennyiben a hallgató tanulmányai során nem a Tbj.
szerinti közös háztartásban él, ennek költségei; a fogyatékos hallgatónak mekkora összeget kell fordítania
különleges eszközök beszerzésére és fenntartására, speciális utazási szükségleteire, valamint személyi
segítő, illetve jelnyelvi tolmács igénybevételére; a hallgató vagy a vele közös háztartásban élő közeli
hozzátartozója egészségi állapota miatt rendszeresen felmerülő egészségügyi kiadásai; a hallgatóval
közös háztartásban élő eltartottak száma, különös tekintettel a vele együtt eltartott gyermekek számára; az
ápolásra szoruló hozzátartozó gondozásával járó költségek.
A Korm. rendelet 16. § (2) és (3) bekezdése bizonyos kategóriák esetén meghatározza azt a minimum
összeget, amelynél e személyek esetén a rendszeres szociális ösztöndíj havi összegének mértéke nem
lehet alacsonyabb. Ebből az következik, hogy e szempontokat is figyelembe kell vennie az Egyetemnek
az elbíráláskor: a hallgató fogyatékossággal élő vagy egészségi állapota miatt rászorult, hátrányos
helyzetű vagy halmozottan hátrányos helyzetű, családfenntartó, nagycsaládos, árva vagy félárva, továbbá,
ha gyámsága nagykorúsága miatt szűnt meg.
A Korm. rendelet 21. § (3) bekezdése alapján a hallgató szociális helyzete megállapításának részletes
szabályait az intézmény térítési és juttatási szabályzata határozza meg.
Az adatkör szükségességének mérlegelését – a TJSZ-ben foglalt rendelkezések rögzítése által – az
Egyetemen a Bizottság végzi.
Mivel az Egyetem az adatkezelést egyszerre alapítja a hallgató hozzájárulására és az Nftv.
rendelkezéseire, a hallgató az Egységes Szociális Rendszer (a továbbiakban: ESZR) felületén – az ESZRbe való bejelentkezést követően – arról tud nyilatkozni, hogy megismerte az adatkezelési tájékoztató
tartalmát, az abban foglaltakat elfogadja, és az adatkezeléshez hozzájárulását adja, amely hozzájárulás
kiterjed a pályázatban szereplő valamennyi személyes adat kezelésére.
Az Egyetem úgy nyilatkozott, hogy azért alkalmazza ezt a gyakorlatot, mert bár az ösztöndíjpályázatok
elbírálásához kért személyes adatok kezelése állításuk szerint ún. „kötelező adatkezelés”, a hallgatók nem
kötelesek pályázatot leadni, ezért maga a kérelem benyújtása – így annak során a személyes adatok
megadása – kifejezetten önkéntes.
A pályázatok lebonyolítása az Egyetem álláspontja szerint szükségszerűen együtt jár adatkezeléssel is,
amihez a hozzájárulás az ESZR felületén egy check-box kipipálásával adható meg, a hozzájárulás
megadása nélkül azonban nem lehet leadni pályázatot.
I.2.3. Az Egyetem a fentiek alapján a TJSZ mellékletében határozta meg az alábbi négy fő esetcsoportot,
melyet az ösztöndíjra való jogosultság megállapításakor a pályázó szociális helyzetének megítélésekor
figyelembe kell venni: (1) a pályázóval közös háztartásban élők egy főre jutó jövedelme; (2) a képzési
helynek a pályázó lakhelyétől való távolsága, az utazás időtartama és költsége; (3) a pályázó személyes
körülményei; valamint (4) a pályázóval egy háztartásban élők személyes körülményei.
Az (1) esetkört a TJSZ melléklete azzal egészíti ki, hogy pályázóval egy háztartásban élő, egy főre jutó
nettó jövedelembe minden, a háztartásba befolyó összeg beleszámít, kivéve az a jövedelem, amit a TJSZ
tételesen felsorol. A TJSZ tartalmazza, hogy a pályázóval egy háztartásban élők jövedelmei alapján
számított egy főre jutó havi nettó jövedelem megállapításakor, a havonta rendszeresen mérhető
jövedelmeknél az utolsó hat hónap átlagát, nem rendszeres jövedelmek esetén az utolsó hat hónapban
befolyt teljes összeg egy tizenkettedét kell figyelembe venni. A Korm. rendelet 21. § (2) bekezdés ezzel
kapcsolatban azt írja elő, hogy a jövedelemszámításkor a havonta rendszeresen mérhető jövedelmeknél
az utolsó három hónap átlagát, egyéb jövedelmeknél pedig az utolsó egy év tizenkettedét kell figyelembe
venni.

5

A (2) esetkör figyelembevétele olyan módon történik, hogy a pályázó eltérő pontszámot kap aszerint, hogy
állandó lakcím szerinti háztartásban, kollégiumban, elutasított kollégiumi elhelyezésre vonatkozó pályázat
esetén pedig más tartózkodási helyen lakik. Eltérő pontszám jár továbbá arra tekintettel is, hogy hány
kilométer távolságra lakik a pályázó a képzési helytől.
A pályázó saját helyzetére tekintettel – azaz a (3) esetkörben foglaltak megítéléséhez – eltérő
pontszámokat kap az alábbi körülmények fennállása esetén: árva pályázó, félárva pályázó esetén, az egyik
szülő ismeretlen, súlyos fogyatékkal vagy tartós betegséggel élő pályázó, saját krónikus betegség (a
betegség súlyossága és a betegség miatt rendszeresen felmerülő egészségügyi kiadások alapján), saját
rokkantság (az egészségi állapot mértéke, valamint a rokkantság miatt rendszeresen felmerülő
egészségügyi kiadások alapján), saját gyermeke van vagy vele egy háztartásban gyermek él, öneltartó
pályázó.
A pályázó – a (4) esetkörben foglaltak megítéléséhez – a vele egy háztartásban élő személyek személyes
körülményeire tekintettel eltérő pontszámokat kap az alábbi körülmények fennállása esetén: árva, félárva
személy esetén, illetve ha a szülő ismeretlen, súlyos fogyatékos vagy tartós betegséggel élő személy után
betegségenként, a pályázóval egy háztartásban élő személy krónikus betegsége esetén (a betegség
súlyossága és a betegség miatt rendszeresen felmerülő egészségügyi kiadások alapján), rokkant személy
esetén (az egészségi állapot mértéke, valamint a rokkantság miatt rendszeresen felmerülő egészségügyi
kiadások alapján), elvált vagy gyermekét egyedül nevelő szülő, még nem iskoláskorú, köznevelésben, és
felsőoktatásban, valamint nappali munkarendű OKJ képzésben részt vevő személyek után.
Fentiek alapján a Bizottság az alábbi igazolások körét határozta meg: általános igazolások, eltartó-eltartott
viszony igazolása és speciális igazolások ennek keretében, kereseti körülmények, tanulmányi
körülmények, szülők körülményei, egészségügyi körülmények, hátrányos vagy halmozottan hátrányos
helyzet, közüzemi költségek.
A pályázat leadásához az alábbi „általános igazolások” csatolása szükséges:

A)
•

a hallgató személyazonosságát igazoló arcképes igazolványszemélyes bemutatása: a hallgató
személyazonosságának igazolása érdekében;

•

a pályázó lakcímkártyája lakcímet igazoló oldalának másolata;
A nyilatkozat benyújtásán felül személyes bemutatás során a pályázó eredeti lakcímkártyájának
bemutatása is szükséges.

•

a település önkormányzata vagy járási hivatala által kiállított igazolás (vagy hatósági bizonyítvány)
az egy háztartásban élőkről, melyen szerepel az egy háztartásban élők száma, e személyek neve
és legalább a születési éve, vagy más egyéb, a személy azonosítását lehetővé tevő adata;
Ha a hivatal nem állítja ki nevekkel és születési dátumokkal a dokumentumot, akkor az igazoláson
szereplő összes személy lakcímkártyájáról szóló nyilatkozatának benyújtása, valamint személyes
bemutatás során a lakcímkártyák lakcímet tartalmazó oldalairól másolat bemutatása szükséges. A
lakcímkártya ezen oldalán szerepel a személy neve, születési neve, anyja neve, lakóhelye és a
lakcím bejelentésének ideje.
Az egy háztartásban élő személyek az Egyetem nyilatkozata szerint „a lakcímkártyákon szereplő
címekkel tudják alátámasztani az egy háztartásban élőkről szóló igazoláson feltüntetett személyek
életkorát, valamint személyazonosságát”. A személyek életkorát azért szükséges az Egyetemnek
ismernie, mert életkortól függően más igazolások bekérése szükséges a pályázóval egy
háztartásban élő személyektől.

•

az egy háztartásban élőkről szóló igazoláson szereplő minden személyről a jelen dokumentumban
leírtaknak megfelelő dokumentumok beszerzése és leadása, különös tekintettel a „kereseti
körülmények” szerinti státuszok igazolására, mely alól a tanuló eltartottak kivételt képeznek;

6

•

amennyiben az egy háztartásban élőkről szóló igazoláson olyan személy is szerepel, aki valójában
nem tagja a háztartásnak (pl.: külföldre költözött testvér), akkor erről a tényről szükséges közjegyző
vagy a helyi önkormányzat jegyzője előtt tett, a vizsgált időszak utolsó napjához képest 2 évnél
nem régebbi nyilatkozat bemutatása és másolatának leadása;
Indokolt esetben a bíráló környezettanulmányt kérhet a lakcím szerinti háztartásról.

•

szárazbélyegző-lenyomattal ellátott, vagy elektronikusan kiadott NAV jövedelemigazolás minden,
a háztartásban élő személyről, kivéve a tanuló eltartottakat;
Az adózás rendjéről szóló 2003. évi XCII. 85/A. § (9) bekezdés alapján jövedelemigazolást nem
állítanak ki azoknak, akiknek nem volt adóköteles jövedelmük, és ezért nem adtak be adóbevallást.
Ebben az esetben az igazolás igénylésekor a NAV a fenti paragrafusra hivatkozva írásban
megtagadja az igazolás kiadását. Adóköteles jövedelemmel nem rendelkező, a háztartásban élő
személy esetén ezen határozat beszerzése és leadása szükséges a jövedelemigazolás helyett.

•

amennyiben a hallgatónak az előző félévben elutasított kollégiumi férőhely pályázata miatt albérlet
vagy más nem intézményi kollégium a tartózkodási helye, a szerződés másolata vagy az érdekelt
felek két tanú előtt tett nyilatkozatának leadása szükséges;
A teljes albérleti szerződés másolata – amely tartalmazza többek között a szerződő fél személyes
adatait is – az Egyetem álláspontja szerint a szerződés hitelességének, valódiságának
alátámasztása érdekében szükséges.

•

amennyiben a hallgató előző félévben nem a BME hallgatója volt, de korábbi intézményében
kollégiumi férőhelyben részesült, szükséges ennek a ténynek a leigazolása, ellenkező esetben a
kollégiumi férőhelyre járó pont nem adható meg;

•

amennyiben valamely, a háztartásban élő személy (átmeneti) nevelésbe vett gyermek(ek)et
gondoz, szükséges a nevelésbe vétel tényéről szóló határozat másolatának leadása;
A határozatról kitakarható a gyermek eredeti családból való kiemelésének oka és indoklása.
Emellett szükséges az illetékes gyermekvédelmi szakszolgálat által kiállított igazolás a
gyermek(ek) után járó juttatások összegének feltüntetésével.

•

a 2018/2019. tanév igazoláslistái tartalmazták, hogy a háztartásban élő minden tanuló eltartott
személy esetében, akinek a szülei nem a háztartásban élnek, szükséges igazolni a szülői
támogatást mindkét szülő közjegyző vagy a helyi önkormányzat jegyzője előtt tett – a vizsgált
időszak utolsó napjához képest 2 évnél nem régebbi – nyilatkozatával a szülői támogatás valós
összegének mértékének, a különélés kezdő időpontjának és okának feltüntetésével, ezen kívül
szükséges a szülők NAV igazolása;
Az így szüleitől külön élő, de nem öneltartó kategória alá tartozó összes, 25. életévét – az elbírálás
során vizsgált időszak kezdetéig – még be nem töltött háztartásban élő személy esetében
szükséges a saját, illetve a háztartása alapján eltartó(i)nak számító személy(ek) minden lakossági
bankszámlájának bankszámlakivonata az elbírálás során vizsgált 6 hónap jóváírásairól.

•

a 2018/2019. tanév igazoláslistái tartalmazták, hogy amennyiben valamely háztartásban élő
személy házas vagy élettárssal él együtt és/vagy gyermeket nevel és a vizsgált időszak kezdetéig
nem töltötte be a 25. életévét, szükséges igazolni a szülői támogatást mindkét szülő közjegyző,
vagy helyi önkormányzat jegyzője előtt tett – a vizsgált időszak utolsó napjához képest képest 2
évnél nem régebbi – nyilatkozatával a szülői támogatás valós összegének mértékének, a különélés
kezdő időpontjának feltüntetésével, ezen kívül szükséges a szülők NAV igazolása;
Az így szüleitől külön élő, de nem öneltartó kategória alá tartozó összes, 25. életévét – az
elbírálás során vizsgált időszak kezdetéig – még be nem töltött háztartásban élő személy
esetében szükséges a saját, illetve a háztartása alapján eltartó(i)nak számító személy(ek) minden
lakossági bankszámlájának bankszámlakivonata az elbírálás során vizsgált 6 hónap jóváírásairól.

7

•

amennyiben a hallgató az állandó lakcím szerinti háztartásában eltartók nélkül él, de nem minősül
öneltartónak, abban az esetben szükséges az eltartó(i)val kapcsolatos minden körülmény
igazolása és feltüntetése (meghatározott személyek kivételével).

B)
Az ösztöndíjra való jogosultság megállapításához a pályázó hallgatónak igazolnia kell az egy
háztartásban élők kereseti körülményeit olyan módon, hogy amennyiben az elbírálás során vizsgált
időszak alatt a lenti bekezdésekben felsorolt helyzetek együttesen jelennek meg, szükséges az egyes
körülmények igazolása külön-külön, úgy, hogy azok lefedjék az előírt teljes időszakot.
Az Egyetem a bankszámlakivonatokat olyan módon kéri benyújtani, hogy a kivonat tartalmazza a bank
ügyfelének nevét, címét és a vizsgált hat hónap jóváírásait. E kivonatot helyettesítheti a bank által kiállított
igazolás, amely tételesen tartalmazza a bankszámlára érkezett jóváírásokat. A bankszámlakivonat, illetve
az ehelyett benyújtott igazolást az Egyetem együttesen „lakossági bankszámla bankszámlakivonata”
néven említi.
BA) Amennyiben a háztartás valamely tagja családi pótlékot kap, szükséges az arra jogosult szerv által
kiállított igazolás (csak abban az esetben kötelező, amennyiben az egy főre jutó nettó jövedelem nem éri
el a 40 000 forintot) vagy az adott személy minden lakossági bankszámlájának bankszámlakivonata.
BB) Az alkalmazotti jogviszony igazolásához szükséges a munkáltató(k) által kiállított, az elbírálás során
vizsgált időszak nettó kereseteiről szóló igazolás(ok), havi részletezéssel, vagy az elbírálás során vizsgált
időszak (hat hónap) nettó átlagának feltüntetésével.
Munkahely elvesztése/változása esetén szükséges a végkielégítés nettó összegének igazolása is.
A munkáltatói igazoláson külön fel kell tüntetni az elbírálás során vizsgált időszakban kapott nem
rendszeres jövedelem nettó összegét, abban az esetben is, ha ennek összege 0 forint volt az elbírálás
során vizsgált időszakban.
BC) A vállalkozás részletes bemutatása az elektronikus igénylés kitöltése során legenerálandó
„Vállalkozás és egyéb gazdasági érdekeltség” űrlap kitöltésével, kinyomtatásával, és az aláírt példány
leadásával történik.
Minden esetben szükséges kitölteni ezt az adatlapot, akkor is, ha az adott tevékenységből bevétel nem
származik, vagy ha a vállalkozás szünetel/megszűnt. Ezekben az esetekben ezt a tényt kell igazolni az
űrlapon.
Amennyiben e bekezdés igaz a háztartás valamely tagjára, úgy a fentieken felül szükséges az adott
személy minden lakossági bankszámlájának bankszámlakivonata. Amennyiben a lakossági bankszámlán
keresztül történnek a tevékenységgel összefüggésbe hozható pénzmozgások, úgy külön fel kell tüntetni,
mi az, ami bevételnek, és mi az, ami adózás utáni jövedelemnek minősül.
BD) Egyéb gazdasági érdekeltség, ingatlan bérbeadás vagy egyéb haszonszerző tevékenység esetén (pl.
szellemi szabadfoglalkozás, olyan tevékenység, amely alapján adószámos magánszemélynek minősül), –
tehát minden esetben, ha a személy adószámmal rendelkezik – szükséges az elektronikus igénylés
kitöltése során legenerálandó „Vállalkozás és egyéb gazdasági érdekeltség” űrlap kitöltése, kinyomtatása,
és az aláírt példány leadása.
Igazolni kell, hogy milyen okból lett kiváltva az adószám, és azt, hogy ebből a tevékenységből mennyi
bevétel származik.
Minden esetben szükséges kitölteni ezt az adatlapot, akkor is, ha az adott tevékenységből bevétel nem
származik, vagy ha a tevékenység szünetel/megszűnt. Ezekben az esetekben ezt a tényt kell igazolni az
űrlapon.

8

Amennyiben e bekezdés igaz a háztartás valamely tagjára, úgy a fentieken felül szükséges az adott
személy minden lakossági bankszámlájának bankszámlakivonata. Amennyiben a lakossági bankszámlán
keresztül történnek a tevékenységgel összefüggésbe hozható pénzmozgások, úgy külön fel kell tüntetni,
mi az, ami bevételnek, és mi az, ami adózás utáni jövedelemnek minősül.
BE) Ha az általános igazolások bekezdésben ismertetett NAV jövedelemigazoláson szerepel elkülönülten
adózó jövedelem, akkor szükséges az elkülönülten adózó jövedelem forrásának indoklása, valamint, hogy
az elbírálás során vizsgált időszakban keletkezett-e ilyen jövedelem.
Ezek mellett szükséges a rendszer által generálható nyilatkozat kitöltése. A letöltés után szükséges a
kitöltött, az érintett háztartásban élő személy és két tanú által aláírt űrlap visszatöltése az igényléshez, és
szóbeli elbírálás során a bemutatása.
Amennyiben e bekezdés igaz a háztartás valamely tagjára, úgy a fentieken felül szükséges az adott
személy minden lakossági bankszámlájának bankszámlakivonata. Amennyiben a lakossági bankszámlán
keresztül történnek a tevékenységgel összefüggésbe hozható pénzmozgások, úgy külön fel kell tüntetni,
mi az, ami bevételnek, és mi az, ami adózás utáni jövedelemnek minősül.
BF) Mindezek mellett minden minden olyan, a háztartásban élő személyt fel kell tüntetni a „Vállalkozás és
egyéb gazdasági érdekeltség” űrlapon, aki a bemutatott vállalkozásban/haszonszerző tevékenységben
gazdasági érdekeltséggel rendelkezik.
Amennyiben egy vállalkozásban/haszonszerző tevékenységben több, a hallgatóval egy háztartásban élő
személy érdekelt, elegendő egy űrlap kitöltése, melyen az egy háztartásban élő érintett személyek
jövedelmei (a nem rendszeres kivétekkel kiegészítve) tételesen fel vannak tüntetve.
BG) Az őstermelői tevékenység részletes bemutatása az elektronikus igénylés kitöltése során
legenerálandó űrlap kitöltésével, kinyomtatásával, az aláírt példány leadásával és a kapcsolódó igazolások
feltöltésével és leadásával történik.
Minden esetben szükséges kitölteni ezt az űrlapot, akkor is, ha az adott tevékenységből bevétel nem
származik, vagy ha az őstermelői tevékenység szünetel/megszűnt. Ezekben az esetekben ezt a tényt kell
igazolni az űrlapon.
Az űrlapon szerepeltetni kell minden olyan családtagot, aki részt vesz az őstermelői tevékenységben.
Minden olyan a háztartásban élő személy esetén is szükséges ezen űrlap kitöltése, kinyomtatása, és az
aláírt példány leadása, és a kapcsolódó igazolások feltöltése és leadása, aki bármilyen külön őstermelői
igazolvánnyal rendelkezik és őstermelői tevékenységet folytat.
Szükséges 2019. évi januártól decemberig terjedő időszakra vonatkozó betétlapok másolatának leadása
(az eredeti példány bemutatása szükséges).
Amennyiben a fenti – őstermelői tevékenységre vonatkozó – állítások valamelyike igaz a háztartás
valamely tagjára, úgy a fentieken felül szükséges az adott személy minden lakossági bankszámlájának
bankszámlakivonata.
BH) Szükséges a járási hivataltól származó, az álláskeresésről, illetve regisztrált álláskereső esetén az
álláskeresési járadék összegéről/megszűnéséről kiállított igazolás, lefedve az elbírálás során vizsgált
időszakot. Köznevelésben vagy felsőoktatásban nappali munkarendű képzésben részt vevő, aktív
jogviszonnyal rendelkező személy esetén ez nem szükséges.
Nem regisztrált álláskereső és háztartásbeli esetén a fentieken kívül szükséges az adott személy minden
lakossági bankszámlájának bankszámlakivonata.

9

A 2018/2019. tanév igazoláslistái mindezeken felül előírták, hogy szükséges az önkormányzat által
kiállított, szociális juttatásban való részesülésről/nem részesülésről szóló eredeti igazolás, a támogatás
mértékének feltüntetésével. A 2019/2020. őszi félév igazoláslistája ezen előírást már nem tartalmazta.
BI) Szükséges az önkormányzat által kiállított, az ápolási díjban való részesülés tényéről szóló igazolás,
a támogatás mértékének feltüntetésével, lefedve az elbírálás során vizsgált időszakot.
Amennyiben az ápolási díjban részesülő személy munkavállaló, szükséges ennek igazolása (az
alkalmazotti jogviszony/vállalkozás és egyéb gazdasági érdekeltség/őstermelő bekezdésekben ismertetett
módon).
Amennyiben az ápolási díjban részesülő személy nem munkavállaló, úgy szükséges a „regisztrált, nem
regisztrált álláskereső, háztartásbeli” bekezdésben ismertetett módon ennek teljes körű igazolása.
BJ) Szükséges a Nyugdíjfolyósító Igazgatóság által az adott évre kiállított igazolás másolata az ellátás
összegéről, vagy az adott személy minden lakossági bankszámlájának bankszámlakivonata.
BK) Szükséges a gyermek(ek) után járó, az elbírálás során vizsgált időszakban kapott ellátások
(GYES, GYET, GYED, CSED stb.) igazolása, és az igazolások leadása vagy az adott személy minden
lakossági bankszámlájának bankszámlakivonata.
Amennyiben az ellátást munkavállalás mellett is igénybe lehet venni, szükséges minden kereseti
körülmény igazolása a fentiek alapján.
C)
A beadandó igazolások listája, illetve az igazolandó körülmények eltérőek aszerint, hogy a hallgató
eltartónak (ezen belül öneltartónak vagy családfenntartónak) vagy eltartottnak (ezen belül szüleivel vagy
szüleitől eltérő eltartóval együtt élő eltartott, illetve betöltötte-e 25. életévét vagy sem) minősül.
Eltartottnak, ezen belül tanuló eltartottnak minősül az a személy, aki az elbírálás során vizsgált időszak
kezdetéig még nem töltötte be a 25. életévét, és még nem iskoláskorú gyermek, nappali munkarendű
köznevelésben vesz részt, felsőoktatásban, nappali aktív státuszban vesz részt vagy nappali munkarendű
OKJ képzésben vesz részt.
Eltartottnak, ezen belül nem tanuló eltartottnak minősül az a személy, aki súlyos fogyatékkal vagy tartós
betegséggel él, ápolási díjat folyósítanak utána, vagy gyámság/gondnokság alatt áll.
CA) A szüleivel együtt élő eltartott személy esetén az alábbi igazolások leadása szükséges:
•
•

az Általános igazolások között felsorolt igazolások beszerzése és leadása (lakcímkártyáról szóló
nyilatkozat, egy háztartásban élőkről szóló igazolás, NAV jövedelemigazolás), valamint minden
további, az igényléshez tartozó körülmény igazolása;
a 2019/2020. őszi félév igazoláslistája tartalmazza azt a kiegészítést, hogy amennyiben a nem
öneltartó személy a szüleitől eltérő háztartásban él eltartók nélkül, valamint a szülők bármilyen
formában támogatják megélhetését (lakhatási, étkezési stb.), abban az esetben ő „szüleivel élő
személynek” minősül, azaz a szülőkre vonatkozó igazolások benyújtása és a pályázatba való
bevezetése is szükséges.

CB) Olyan eltartott személy esetén, aki a szüleitől eltérő eltartóval él együtt, de nem árva és nem nevelésbe
vett személy, és a vizsgált időszak kezdetéig még nem töltötte be a 25. életévét, az alábbi igazolások
leadása szükséges:
•

Az általános igazolások között részletesen felsorolt igazolások (lakcímkártyáról szóló nyilatkozat,
egy háztartásban élőkről szóló igazolás, NAV jövedelemigazolás stb.)

10

•

A különélő személy szüleinek közjegyző vagy a helyi önkormányzat/járási hivatal jegyzője előtt tett
– a vizsgált időszak utolsó napjához képest 2 évnél nem régebbi – nyilatkozata arról, hogy a szülők
a hallgató megélhetését (lakhatási, étkezési, utazási költségeit) és egyetemi tanulmányait milyen
formában támogatják, a különélés kezdetének pontos megjelölését (tekintettel az elbírálás során
figyelembe vett időszakra), és szükséges a különélés okának részletezése.
A különélés részletes okait azért szükséges ismernie az Egyetemnek, mert állítása szerint ezen
információ szükséges „a szülők tartásra való kötelezettségének teljesíthetősége érdekében”.

•

A különélő személy szüleinek NAV jövedelemigazolása az általános igazolások szerint.
Mivel a pályázati rendszerben az eltartó fogalma nem azonos a jogszabályok alapján tartásra
kötelezett személyekkel (pl. akkor, ha a pályázó nem a szüleivel, hanem nagyszüleivel él), így
fennáll annak a lehetősége, hogy a különélő szülő teljesíti tartási kötelezettségét, amely esetben a
tartásdíjat is hozzá kell számítani a háztartás bevételéhez.
Mivel – a fentebb említettek alapján – a pályázó hallgató köteles nyilatkozni arról, hogy szülei –
akikkel nem egy háztartásban él – mennyivel támogatják megélhetését, a hallgató ezen
nyilatkozatát igazolni is köteles, amely kötelezettségének az Egyetem álláspontja szerint a szülők
NAV jövedelemigazolásának megküldésével tudja teljesíteni.

•

A különélő személy, illetve a háztartása alapján eltartó(i)nak számító személy(ek) minden
lakossági bankszámlájának bankszámlakivonata.

Olyan eltartott személy esetén, aki a szüleitől eltérő eltartóval él együtt, de nem árva és nem nevelésbe
vett személy és a vizsgált időszak kezdetéig betöltötte a 25. életévét, az alábbi igazolások leadása
szükséges:
•

az általános igazolások között részletesen felsorolt igazolások (lakcímkártyáról szóló nyilatkozat,
egy háztartásban élőkről szóló igazolás, NAV jövedelemigazolás stb.);

•

a hallgató minden lakossági bankszámlájának bankszámlakivonata;

•

amennyiben a hallgató az előző rendszeres szociális ösztöndíj leadásakor még nem volt szüleitől
eltérő eltartóval élő eltartott, de nem árva és nem nevelésbe vett személy, úgy esetében az
érvényes igényléshez szükséges a vele korábban egy háztartást alkotott személyek teljeskörű
leigazolása és az igazolások benyújtása.

Indokolt esetben a bíráló környezettanulmányt vagy egyéb további igazolásokat kérhet a szülők
háztartásáról.
A 2018/2019. tanév igazoláslistái mindezeken felül előírták, hogy az az eltartott személy, aki a szüleitől
eltérő eltartóval él együtt, de nem árva és nem nevelésbe vett személy (függetlenül e személy életkorától),
és házastárssal vagy élettárssal él együtt, szükséges saját, valamint házastársa/élettársa minden
bevételét igazolni, így ideértve az ösztöndíjakat, a rokonoktól kapott támogatást is.
A 2018/2019. tanév igazoláslistái mindezeken felül előírták, hogy az az eltartott személy, aki a szüleitől
eltérő eltartóval él együtt, de nem árva és nem nevelésbe vett személy (függetlenül e személy életkorától),
és házastárssal vagy élettárssal él együtt, illetve gyermeket nevel, az alábbi további igazolásokat köteles
benyújtani:
•

Amennyiben a gyermek(ek) szülei külön élnek, szükséges az egyik szülő közjegyző, vagy a helyi
önkormányzat jegyzője előtt tett – a vizsgált időszak utolsó napjához képest képest 2 évnél nem
régebbi – nyilatkozatának beszerzése, és másolatának leadása a különélés tényéről.
A fent említett nyilatkozatot helyettesíti az, ha az egy háztartásban élőkről szóló igazoláson az
önkormányzat igazolja a különélés tényét.

11

Emellett szükséges a gyermektartás összegének igazolása mindkét szülő két tanú előtt tett írásos
nyilatkozatával.
•

Amennyiben az egyik szülő nem tudja, vagy nem kívánja aláírni az előző pontban leírt nyilatkozatot,
a másik szülő közjegyző vagy a helyi önkormányzat jegyzője előtt tett – a vizsgált időszak utolsó
napjához képest képest 2 évnél nem régebbi – egyoldalú nyilatkozatának bemutatása és
másolatának leadása szükséges, vagy a jogerős bírósági ítélet a gyermektartás pontos
összegéről.

•

Szükséges továbbá a gyermek(ek) után járó, az elbírálás során vizsgált időszakban kapott
ellátások (GYES, GYET, GYED, CSED stb.) igazolása, és az igazolások másolatának leadása.
Amennyiben ezen ellátások mellett a házas-/élettárs rendelkezik egyéb keresettel, úgy szükséges
ennek a ténynek az igazolása a „Kereseti körülmények” szerint.

CC) Öneltartó az a személy, akinek nincsenek eltartói, gazdaságilag önálló háztartást képez, és akinek
szülei/rokonai a megélhetését semmilyen formában (lakhatási, utazási, étkezési költségek) nem tudják,
vagy nem kívánják támogatni.
Amennyiben a hallgató az elbírálás során vizsgált időszak kezdetéig még nem töltötte be a 25. életévét,
az alábbi igazolások benyújtása szükséges:
•

a hallgató minden lakossági bankszámlájának bankszámlakivonata;

•

a szülők közjegyző vagy a helyi önkormányzat/járási hivatal jegyzője előtt tett – a vizsgált időszak
utolsó napjához képest 2 évnél nem régebbi – nyilatkozatának beszerzése, és másolatának
leadása arról, hogy a hallgató öneltartó, feltüntetve, hogy a szülők a hallgató megélhetését
(lakhatási, étkezési, utazási költségeit) és egyetemi tanulmányait semmilyen formában nem tudják,
vagy nem kívánják támogatni. A nyilatkozatban szükséges a pontos dátum megjelölése, hogy ez
az állapot mióta áll fenn, és a különélés okának részletezése.;
Az Egyetem álláspontja szerint e nyilatkozat beszerzése annak érdekében szükséges, hogy a
pályázó megfeleljen az igazoláslista szerinti öneltartó definíciójának, ugyanis az Egyetem
nyilatkozata szerint a hallgató – a pályázat alapján – akkor minősül öneltartónak, ha gazdaságilag
önálló háztartást képez, azaz szülei abban az esetben sem támogatják, ha arra jogszabály szerint
kötelesek lennének és tartási kötelezettségüket bevételeik alapján teljesíteni tudnák.

•

a szülőktől NAV jövedelemigazolás az általános igazolások szerint.

Bár az öneltartó pályázó gazdaságilag önálló háztartást képez, szülei semmilyen formában nem
támogatják anyagilag, és bevételeit a pályázó teljeskörűen igazolja, emellett az Egyetem szerint azért
szükséges a szülők fenti nyilatkozatának beszerzése, hogy elmondható legyen, hogy a szülők abban az
esetben sem tudnák őt támogatni, ha arra a jogszabályban fennálló tartási kötelezettségük alapján erre
kötelesek lennének. Az Egyetem szerint egyedül így válik igazolttá az a körülmény, hogy a pályázó
gazdaságilag önálló háztartást képez, önmagát tartja el, nem támogatják őt a szülők.
A 2019/2020. őszi félév igazoláslistája mindezeken túl már a 25. életévét be nem töltött személy
tekintetében is előírta – amit korábban a 2018/2019. tanév igazoláslistái csak a 25. életévét betöltött
személyek esetére írtak elő –, hogy szükséges:
•
•

a hallgató saját bevételeinek teljes körű igazolása (NAV igazolás, munkáltatótól kapott kereset,
egyéb jövedelem, egyetemi juttatások, diákhitel, saját jogú családi pótlék stb.);
a hallgató köteles az elbírálás során vizsgált időszakra minimum havi 50 000 forint egy főre jutó
jövedelmet igazolni.

Amennyiben a hallgató az elbírálás során vizsgált időszak kezdetéig betöltötte a 25. életévét, az alábbi
igazolások benyújtása szükséges:

12

•

a hallgató saját bevételeinek teljes körű igazolása (NAV igazolás, munkáltatótól kapott kereset,
egyéb jövedelem, egyetemi juttatások, diákhitel, saját jogú családi pótlék stb.);

•

a hallgató köteles az elbírálás során vizsgált időszakra minimum havi 50 000 forint ellenőrző egy
főre jutó jövedelmet igazolni;

•

a hallgató minden lakossági bankszámlájának bankszámlakivonata;

•

amennyiben a hallgató az előző rendszeres szociális ösztöndíj leadásakor még nem volt öneltartó,
úgy esetében az érvényes igényléshez szükséges a vele korábban egy háztartást alkotott
személyek teljeskörű leigazolása és az igazolások benyújtása.

Indokolt esetben a bíráló környezettanulmányt vagy egyéb további igazolásokat kérhet a hallgatótól.
CD) A „családfenntartó” fogalmat kifejezetten csak a 2019/2020. őszi félév igazoláslistája tartalmazza, a
kategória, illetve ezen előírások korábban a 2018/2019. tanév igazoláslistáin nem szerepeltek.
A háztartásban élő családfenntartó személy - beleértve az igénylést benyújtó hallgatót is - még nem töltötte
be a 25. életévét és nappali munkarendű közoktatásban, nappali aktív hallgatói jogviszonnyal rendelkezik
vagy nappali munkarendű OKJs képzésben vesz részt, és a szüleitől eltérő háztartásban él, az alábbi
igazolások benyújtása szükséges:
•

általános igazolások (lakcímkártyáról szóló nyilatkozat, egy háztartásban élőkről szóló igazolás,
NAV jövedelemigazolás stb.);

•

a családfenntartó személy saját bevételeinek teljes körű igazolása (NAV igazolás, munkáltatótól
kapott kereset, egyéb jövedelem, egyetemi juttatások, diákhitel, saját jogú családi pótlék stb.);

•

a családfenntartó személy szüleinek közjegyző vagy a helyi önkormányzat/járási hivatal jegyzője
előtt tett – a vizsgált időszak utolsó napjához képest 2 évnél nem régebbi – nyilatkozatának
beszerzése, és másolatának leadása arról, hogy a szülők a hallgató megélhetését (lakhatási,
étkezési, utazási költségeit) és egyetemi tanulmányait milyen formában támogatják. Amennyiben
semmilyen formában nem támogatják, akkor a nem támogatás feltüntetése szükséges. A
nyilatkozatban szükséges a pontos dátum megjelölése, hogy ez az állapot mióta áll fenn.

•

a családfenntartó személy szüleinek NAV jövedelemigazolása az általános igazolások szerint;

•

a családfenntartó személy, illetve a háztartásban élő további eltartónak számító személy(ek)
minden lakossági bankszámlájának bankszámlakivonata.

A fenti kategóriába nem tartozó, a háztartásban élő családfenntartó személy esetén az alábbi igazolások
benyújtása szükséges:
•

az általános igazolások között részletesen felsorolt igazolások (lakcímkártyáról szóló nyilatkozat,
egy háztartásban élőkről szóló igazolás, NAV jövedelemigazolás stb.);

•

a családfenntartó személy kereseti körülményeinek igazolása.

D)
A pályázatok elbírálása során eltérő pontszám jár a háztartásban élők tanulmányi körülményei
alapján, amely körülményeket a pályázat leadása során igazolni kell.
DA) Tanuló eltartott esetén a következő igazolások leadása szükséges:
•

még nem iskoláskorú gyermek (0-6 év) esetében: születési anyakönyvi kivonat, személyazonosító
igazolvány vagy lakcímkártya másolata;
Az Egyetem álláspontja szerint ezen okmányok valamelyikének benyújtása azért szükséges, mert
pontszám jár arra, ha a pályázóval egy háztartásban él olyan gyermek, aki még nem iskolás korú.

13

Ezen körülmény igazolásához az Egyetemnek tudnia kell, hogy a gyermek a pályázat során
vizsgált időszak első napjakor mennyi idős volt. Mivel az egy háztartásban élőkről szóló igazoláson
eltérő az életkorok feltüntetésének pontossága – mivel legtöbb esetben csak az évszám kerül
fentüntetésre – ezért az érintett személyek fentiek közül kiválasztott okmánya másolatának
beadása szükséges, hogy a pontos születési dátum megállapítható legyen.
Az okmány kezelése – így kiemelten az „anyja neve” adat – szükséges a családszerkezet
megállapítása érdekében, mivel ha az egy háztartásban élő gyermek a pályázó gyermeke, úgy
erre is többletpont adható.
•

köznevelésben résztvevő diák esetében (általános iskolás, középiskolás vagy középfokú
szakképzésben résztvevő): az adott tanévről szóló iskolalátogatási igazolás;

•

felsőoktatásban, nappali munkarendű képzésben részt vevő, aktív státuszú hallgatótól: az adott
félévről szóló hallgatói jogviszony igazolás.

•

nappali munkarendű OKJ képzésben résztvevő személy esetébe: az adott tanévről szóló
iskolalátogatási igazolás.

DB) Köznevelésben vagy felsőoktatásban, nem nappali munkarendű képzésben részt vevő vagy
felsőoktatásban tanuló, passzív státuszú személy esetén szükséges:
•

a kereseti körülmények igazolása;

•

az általános igazolások között ismertetett NAV jövedelemigazolás beszerzése és másolatának
leadása, vagy mennyiben nem rendelkezett önálló keresettel, úgy annak igazolása a fentebb már
ismertetett módon;

•

köznevelésben résztvevő személy, felsőoktatásban tanuló hallgató, nappali OKJ képzésben részt
vevő személy az adott félévről/tanévről szóló iskolalátogatási vagy hallgatói jogviszony igazolás.

A 2018/2019. tanév igazoláslistái e körülmények igazolását kérték továbbá a nappali tagozatos, de az
elbírálás során vizsgált időszak kezdetéig a 25. életévét betöltött személyek esetén is.
DC) A 2019/2020. őszi félév igazoláslistája előírta, hogy a köznevelésben vagy felsőoktatásban nappali
munkarendű képzésben részt vevő, de az elbírálás során vizsgált időszak kezdetéig a 25. életévét betöltött
személy (azaz tanuló eltartottnak nem minősülő tanuló) esetén szükséges:
•

a kereseti körülmények igazolása;

•

az általános igazolások között ismertetett NAV jövedelemigazolás beszerzése és másolatának
leadása (amennyiben nem rendelkezett önálló keresettel, úgy az álláskeresésről szóló, járási
Hivatal által kiállított igazolás nem szükséges);

•

minden lakossági bankszámlájának bankszámlakivonata;

•

köznevelésben résztvevő személy esetében: (középiskolás vagy középfokú szakképzésben
résztvevő) az adott tanévről szóló iskolalátogatási igazolás;

•

felsőoktatásban tanuló hallgatótól: az adott félévről szóló hallgatói jogviszony igazolás;

•

nappali OKJ képzésben részt vevő személy esetében: az adott tanévről szóló iskolalátogatási
igazolás.

DD) Doktorandusz hallgató esetén szükséges:
•

az adott félévről szóló hallgatói jogviszony igazolás;

•

a doktorandusz ösztöndíj, illetve

•

kereseti körülmények igazolása az elbírálás során figyelembe vett időszakról;

14

•

a doktorandusz hallgató minden lakossági bankszámlájának bankszámlakivonata.

E)
A pályázó hallgató szüleinek körülményei alapján is eltérő pontszámot kap a pályázat
elbírálása során, arra tekintettel, hogy a szülő külön él, elvált vagy újra megházasodott, vagy meghalt.
EA) Amennyiben a pályázó hallgató szülője külön él, az alábbi igazolások leadása szükséges:
•

a közjegyző vagy a helyi önkormányzat jegyzője által kiállított, a különélés tényéről szóló igazolás
bemutatása, és másolatának leadása, amelyet helyettesít, ha az egy háztartásban élőkről szóló
igazoláson az adott személy nem szerepel;

•

a gyermektartás valós összegének igazolása mindkét szülő két tanú előtt tett írásos
nyilatkozatával; amennyiben az egyik szülő nem tudja, vagy nem kívánja aláírni e nyilatkozatot, a
másik szülő közjegyző vagy a helyi önkormányzat jegyzője előtt tett – a vizsgált időszak utolsó
napjához képest 2 évnél nem régebbi – egyoldalú nyilatkozatának bemutatása, és másolatának
leadása szükséges, vagy a jogerős bírósági ítélet a gyermektartás pontos összegéről.

Az Egyetem a Hatóság kérdésére nem adott választ arra, hogy miért szükséges a bontásról szóló teljes
bírósági ítélet vagy teljes jegyzőkönyv (és miért nem elegendő annak pusztán az a része, amely a
gyermektartás összegének megállapítására vonatkozik), hanem arról nyilatkozott, hogy a nem egy
háztartásban élő szülő által fizetett gyermektartás hozzá számít a család bevételei közé, amely körülmény
igazolásának egy módja az ítélet vagy jegyzőkönyv másolatának leadása, de a pályázó hallgató
igazolhatja e körülményt a fent felsorolt más módon is.
EB) Elvált szülők esetén a gyermektartás összegének igazolására az alábbi dokumentumok beszerzése
és leadása szükséges:
•

jogerős bírósági ítélet vagy a jegyzőkönyv másolata a bírósági bontás tényéről, vagy a
gyermektartás összegének megállapításáról, a gyermektartás valós összegének megjelölésével;

•

mindkét szülő két tanú előtt tett írásos nyilatkozata a gyermektartás valós összegének mértékéről;

•

amennyiben az egyik szülő nem tudja, vagy nem kívánja aláírni e nyilatkozatot, a másik szülő
közjegyző, vagy a helyi önkormányzat/járási hivatal jegyzője előtt tettek – a vizsgált időszak utolsó
napjához képest 2 évnél nem régebbi – egyoldalú nyilatkozatának bemutatása és másolatának
leadása szükséges).

A 2019/2020. őszi félév igazoláslistája kifejezetten tartalmazza, hogy e dokumentumok közül csak az egyik
leadása szükséges, míg a 2018/2019. tanév igazoláslistái e megjegyzést nem tartalmazták. A 2019/2020.
őszi félév igazoláslistája továbbá ugyanezen igazolások benyújtását kéri, ha újraházasodott szülő esetén
is.
A 2018/2019. tanév igazoláslistái újraházasodott/élettárssal élő szülők esetén az alábbi igazolások
benyújtását arta elő:
•

a gyermektartás valós összegének igazolása mindkét szülő két tanú előtt tett írásos
nyilatkozatával;

•

amennyiben az egyik szülő nem tudja, vagy nem kívánja aláírni az előző pontban leírt nyilatkozatot,
a másik szülő közjegyző vagy a helyi önkormányzat jegyzője előtt tett – a vizsgált időszak utolsó
napjához képest képest 2 évnél nem régebbi – egyoldalú nyilatkozatának bemutatása, és
másolatának leadása szükséges, vagy a jogerős bírósági ítélet a gyermektartás pontos
összegéről;

•

amennyiben az új házastárs vagy élettárs a hallgatóval egy háztartásba költözött, róla is
szükségesek az „általános igazolások” között részletezett igazolások;

15

•

amennyiben az új élettárs vagy házastárs is elvált vagy élettársi kapcsolatban volt korábban, és a
korábbi kapcsolatából származó gyermek(ek) szintén a háztartás részét képezi(k), tőle is
szükséges a bekérni a gyerektartás valós összegének igazolásra mindkét szülő két tanú előtt tett
írásos nyilatkozatát.

EC) Árva vagy félárva hallgató, és a hallgatóval egy háztartásban élő árvaellátásra jogosult személyek
esetén szükséges a szülő(k) halotti anyakönyvi kivonatának másolata, és az árvaellátás összegéről szóló
dokumentum másolata az elbírálás során vizsgált időszakról vagy az adott személy minden lakossági
bankszámlájának bankszámlakivonata.
Abban az esetben, ha az árvaellátás megállapítása még folyamatban van, mert a haláleset a közelmúltban
történt, úgy az ellátás megállapításának folyamatát igazoló hatóság által kiállított okirat másolatának
leadása szükséges.
Félárvaság esetén szükséges az özvegyi nyugdíj igazolása az „Öregségi, rokkantsági nyugdíj/ellátás,
rehabilitációs ellátás” között leírtaknak megfelelően.
ED) Amennyiben valamely szülő személyazonossága nem ismert, az ezt igazoló születési anyakönyvi
kivonat vagy a képzelt szülő megállapításáról szóló határozat másolata szükséges.
F)
A pályázó hallgató mind a saját, mind a vele egy háztartásban élő személy egészségügyi
helyzetére tekintettel eltérő pontszámokat kap az alábbi feltételek fennállása esetén: krónikus betegség,
rokkantság, fogyatékosság.
Az egészségügyi körülmények igazolása esetén nem fogadható el a háziorvos által kiállított igazolás,
hanem a lent részletezett szakorvosi igazolások, illetve bírósági vagy hatósági határozatok bemutatása és
másolatának leadása szükséges.
FA) A hallgató vagy vele egy háztartásban élő személy tartós betegsége esetén olyan szakorvosi igazolás
bemutatása és másolatának leadása szükséges „egészségügyi adatok nélkül”, amely tartalmazza a
betegség miatt rendszeresen felmerülő egészségügyi szolgáltatások, termékek, eszközök listáját.
Szükséges továbbá a betegséggel összefüggő rendszeres kiadások igazolása (azok megléte esetén),
számlákkal alátámasztva, a Nemzeti Egészségbiztosítási Alapkezelő TAJ-alapú elektronikus
szolgáltatásai között (magyarorszag.hu) elérhető betegéletút lekérdezés segítségével, vagy
közgyógyellátás igazolásával.
Az Egyetem nyilatkozata szerint a szociális helyzet megítélésekor figyelembe kell venni a hallgató vagy a
vele közös háztartásban élő közeli hozzátartozója egészségi állapota miatt rendszeresen felmerülő
egészségügyi kiadásait. Az Egyetem álláspontja szerint ezért nem elegendő, ha a pályázó igazolja a
betegséggel összefüggő kiadásait, hanem szükséges a rendszeresen felmerülő egészségügyi
szolgáltatások, termékek, eszközök listájának leadása, hogy igazolt legyen, hogy a kiadások a
betegséggel kapcsolatban merülnek fel.
FB) A hallgató vagy vele egy háztartásban élő személy rokkantsága esetén szükséges a rokkantság
fokáról szóló érvényes határozat másolatának leadása, „az egészségügyi adatok nélkül”.
Szükséges a rokkantságról szóló olyan szakorvosi igazolás bemutatása és másolatának leadása
„egészségügyi adatok nélkül”, amely tartalmazza a betegség miatt rendszeresen felmerülő egészségügyi
szolgáltatások, termékek, eszközök listáját.
Szükséges továbbá a betegséggel összefüggő rendszeres kiadások igazolása (azok megléte esetén),
számlákkal alátámasztva, a Nemzeti Egészségbiztosítási Alapkezelő TAJ-alapú elektronikus
szolgáltatásai között (magyarorszag.hu) elérhető betegéletút lekérdezés segítségével, vagy
közgyógyellátás igazolásával.

16

Szükséges a rokkantsági nyugdíj/ellátás, rehabilitációs ellátás igazolása, illetve, amennyiben ezen
ellátások mellett rendelkezik egyéb keresettel, úgy szükséges ennek a ténynek a leigazolása.
FC) Fogyatékkal élő hallgató, vagy vele egy háztartásban élő hozzátartozó esetén, szükséges a
fogyatékosságáról szóló szakorvos által kiállított igazolás bemutatása és másolatának leadása
egészségügyi adatok nélkül, amely tartalmazza a betegség miatt rendszeresen felmerülő egészségügyi
szolgáltatások, termékek, eszközök listáját.
Amennyiben van ilyen, szükséges a fogyatékossági támogatás igazolása az arra jogosult szervtől.
Szükséges továbbá a fogyatékossággal összefüggő rendszeres kiadások igazolása (azok megléte
esetén), számlákkal alátámasztva.
G)
A hátrányos helyzet és a halmozottan hátrányos helyzet igazolásához a hátrányos helyzet,
halmozottan hátrányos helyzet fennállását megállapító határozat beszerzése szükséges az
önkormányzattól.
H)
Amennyiben a pályázati egy főre jutó nettó havi jövedelem nem éri el a 40 000 forintot, szükséges
a közüzemi költségeket igazoló közüzemi számlák másolata az elbírálás során vizsgált időszak utolsó 3
hónapjáról.
Szükséges az elbírálás során vizsgált időszakra minimum az egy főre jutó közüzemi és élelmiszerköltséget
meghaladó összeg leigazolása.
Az igazolandó közüzemi kiadások: víz, csatorna; gáz, fűtés (központi fűtés, fatüzelés stb.); áram;
vezetékes telefon; mobiltelefonok (minden háztartásban élő személy, így a hallgató esetén is, feltöltőkártya
esetén is); internet; televízió; közös költség; szemétszállítási díj; egyéb közüzemi költség.
Amennyiben valamely közüzemi kiadást a háztartás nem tud számlával igazolni, szükséges az ESZR-ben
a közüzemi adatok mezőnél generálható nyilatkozat kitöltése, kinyomtatása, és aláírt, két tanúval
hitelesített példány leadása. A nyilatkozatot az űrlap generálása gombra kattintás után lehet letölteni. A
letöltés után szükséges a kitöltött és aláírt űrlap visszatöltése az igényléshez, és szóbeli elbírálás során a
bemutatása.
Átalánydíj fizetése esetén az elszámoló számla kivételével háromhónapnyi közüzemi számla másolatának
leadása szükséges a vizsgált időszak által figyelembe vett valamely három hónapról.
I.2.4. Az Egyetem álláspontja szerint az igazolásként beadott dokumentumok vizsgálata és értékelése
hiányában nem ítélhető meg megalapozottan a pályázó hallgató szociális helyzete, így az adatok kezelése
abból a célból történik, hogy eldönthető legyen, jogosult-e a pályázó az ösztöndíjra vagy sem.
Mivel az Egyetem nem fér hozzá olyan állami adatbázisokhoz, amelyből adatokat kérhetne le a juttatásra
való jogosultság megállapítása érdekében, ezért a jogosultság tekintetében irányadó körülmények
valódiságát megítélése szerint kizárólag így tudja ellenőrizni, hogy a dokumentumokat a hallgató a
pályázatához mellékelni köteles, és/vagy köteles azt bemutatni.
A Hatóság kifejezetten rákérdezett arra, hogy miért szükséges bizonyos körülményeket közjegyző vagy
jegyző előtt tett nyilatkozattal igazolni, amikor más körülmények igazolására megfelelőnek tartja a két tanú
által aláírt nyilatkozatot. Az Egyetem e kérdésre adott válaszában pusztán felsorolta, hogy mely esetben
szükséges e nyilatkozati forma, amit különösen azért tart szükségesnek az Egyetem, hogy a jövedelmi
helyzet valós és igazolt adatok alapján történjen, de arra a kérdésre nem válaszolt, hogy a nyilatkozatokat
miért kell közjegyző vagy jegyző előtt megtenni, miért nem lehet megítélni a valós jövedelmi helyzetet
akkor, ha a benyújtott nyilatkozat nem közokirat, hanem teljes bizonyító erejű magánokirat.

17

I.2.5. Az ösztöndíjjal kapcsolatos valamennyi információ a https://szoc.sc.bme.hu/ oldalon található meg.
A főoldalon szerepelnek az aktuális pályázatra vonatkozó információk, így a határidők, valamint az a
tájékoztatás, hogy az ösztöndíjakkal kapcsolatos tudnivalókat a TJSZ tartalmazza, a pontozási rendszert
pedig a TJSZ2017 esetén a 2. melléklet, a TJSZ2019 esetén a 3. melléklet tartalmazza: a főoldalon arról
is megtalálható tájékoztatás, hogy a TJSZ és mellékletei elérhetők a „Letöltések” menüpontban. A hatályos
Igazoláslistára mutató közvetlen link az adott félév pályázatára vonatkozó információk alatt található „A
szükséges igazolásokról szóló tájékoztatót az alábbi dokumentum tartalmazza.” linkre kattintva.
Az Adatvédelmi tájékoztató szintén a https://szoc.sc.bme.hu/ található meg az „ESZR használati feltételek”
menüpontra kattintva, amelyhez a honlapon az alábbi megjegyzés található: „Igénylés létrehozásához
szükséges az alábbi dokumentum tartalmának ismerete, és elfogadása”.
A weboldalon megtalálható továbbá az „ESZR felhasználói segédlet”, amely segédlet tájékoztatást nyújt
arról, hogy a pályázó az adott félév bármely, szociális alapú támogatási pályázatára igénylést adhat le az
adott pályázási időszakban: az igénylés létrehozása előtt el kell fogadni az „ESZR használati feltételeket”
– azaz az Adatvédelmi tájékoztatót –, ezt követően kerül a hallgató az igénylés felületére.
Az Adatvédelmi tájékoztató 2017. augusztus 27-ei keltezésű, és az ESZR-ben leadott pályázatokkal
kapcsolatos adatkezelések feltételeiről nyújt tájékoztatást. Ezzel kapcsolatban a tájékoztató megjegyzi,
hogy amennyiben az abban rögzített információkon túlmenően további kérdése lenne az érintettnek, lépjen
kapcsolatba az Egyetemmel. A tájékoztató tartalmazza az adatkezelő nevét és elérhetőségét.
A tájékoztató az adatkezelés céljaként rögzíti, hogy az Egyetem az általa kezelt adatokat „a hallgató
szociális helyzete megítéléséhez, és a szociális helyzet alapján nyújtható juttatások (így rendszeres
szociális ösztöndíj, alaptámogatás, kollégiumi elhelyezés, valamint önköltség/költségtérítés csökkentés)
elbírálásához, megállapításához, teljesítéséhez, valamint az állami forrásokkal való felelős és ellenőrizhető
gazdálkodás igazolásához, továbbá kizárólag belső felhasználásra szánt statisztika készítéséhez
használja fel”.
A tájékoztató – az Egyetem nyilatkozatával összhangban – az adatkezelés jogalapjaként rögzíti, hogy az
Egyetem „az Nftv. 3. számú mellékletének, A hallgatók adatairól szóló I/B alcímének 1. be) pontja alapján
a felsőoktatási intézmény a hallgatói juttatások adatait, valamint a juttatásokra való jogosultság
elbírálásához szükséges adatokat nyilvántartja”. Az adatkezelés jogalapjához kapcsolódóan továbbá az a
tájékoztatás található meg, hogy a pályázó hallgató „az Egységes Szociális Rendszerben pályázatának
leadásával elismeri, hogy a jelen ESZR használati feltételek és adatvédelmi tájékoztató tartalmát
megismerte, azt elfogadja, és az adatkezelési tájékoztatóban foglalt adatkezeléshez hozzájárul.” Az
Egyetem tehát összességében arról nyújt tájékoztatást, hogy az adatkezelés az hallgató pályázatának
leadásával megadott egyértelmű és önkéntes hozzájárulásán, valamint az Nftv. fent hivatkozott
rendelkezésén alapul.
A tájékoztatóban szerepel az az információ, hogy a kezelt adatok körét az Igazoláslista tartalmazza.
Az Egyetem a tájékoztatóban arról nyújt információt az érintettek részére, hogy az Infotv. 14-15. §-a alapján
tájékoztatást kérhet személyes adatai kezeléséről, illetve kérheti a valóságnak nem megfelelő személyes
adatai helyesbítését. Tájékoztatás szerepel továbbá arról, hogy az érintett kérheti azon személyes adatai
törlését, mely adatokat az Egyetem hozzájárulása alapján kezel. Az Egyetem felhívja az érintettek
figyelmét arra, hogy a jogi kötelezettség teljesítése céljából kezelt adat nem törölhető, ebben az esetben
a tiltakozás jogával lehet élni az Infotv. 21. § alapján.
Az Egyetem továbbá tájékoztatást nyújt a Hatósághoz fordulás jogáról – ennek keretében a Hatóság
elérhetőségéről is –, valamint a bíróság előtti jogorvoslathoz való jogról.
Az Egyetem ezeken túl tájékoztatást nyújt az adatkezelés tízéves időtartamáról, az adatok megismerésére
jogosult személyek köréről, arról, hogy az adatokat az ESZR-ben elektronikusan, a személyesen leadott

18

igazolásokat pedig papír alapon tárolja, továbbá arról, hogy a személyes adatok továbbítására az Nftv. 3.
számú melléklet I/B alcímének 4. pontja alapján vagy az érintett hozzájárulása alapján kerülhet sor.

II. Az ügyben alkalmazandó jogszabályok
Az általános adatvédelmi rendelet (171) preambulumbekezdése alapján az e rendelet alkalmazásának
időpontja előtt megkezdett adatkezelést e rendelet hatálybalépésének időpontjától számított két éven belül
összhangba kell hozni e rendelettel.
Az általános adatvédelmi rendelet 2. cikk (1) bekezdése alapján e rendeletet kell alkalmazni a személyes
adatok részben vagy egészben automatizált módon történő kezelésére, valamint azoknak a személyes
adatoknak a nem automatizált módon történő kezelésére, amelyek valamely nyilvántartási rendszer részét
képezik, vagy amelyeket egy nyilvántartási rendszer részévé kívánnak tenni.
Az Infotv. 2. § (1) bekezdése alapján e törvény hatálya - a személyes adatok tekintetében a (2)-(6)
bekezdésben meghatározottak szerint - minden olyan adatkezelésre kiterjed, amely személyes adatra,
valamint közérdekű adatra vagy közérdekből nyilvános adatra vonatkozik.
Az Infotv. 2. § (2) bekezdése alapján személyes adatoknak az (EU) 2016/679 európai parlamenti és
tanácsi rendelet (a továbbiakban: általános adatvédelmi rendelet) hatálya alá tartozó kezelésére az
általános adatvédelmi rendeletet a III-V. és a VI/A. Fejezetben, valamint a 3. § 3., 4., 6., 11., 12., 13., 16.,
17., 21., 23-24. pontjában, a 4. § (5) bekezdésében, az 5. § (3)-(5), (7) és (8) bekezdésében, a 13. § (2)
bekezdésében, a 23. §-ban, a 25. §-ban, a 25/G. § (3), (4) és (6) bekezdésében, a 25/H. § (2)
bekezdésében, a 25/M. § (2) bekezdésében, a 25/N. §-ban, az 51/A. § (1) bekezdésében, az 52-54. §ban, az 55. § (1)-(2) bekezdésében, az 56-60. §-ban, a 60/A. § (1)-(3) és (6) bekezdésében, a 61. § (1)
bekezdés a) és c) pontjában, a 61. § (2) és (3) bekezdésében, (4) bekezdés b) pontjában és (6)-(10)
bekezdésében, a 62-71. §-ban, a 72. §-ban, a 75. § (1)-(5) bekezdésében, a 75/A. §-ban és az 1.
mellékletben meghatározott kiegészítésekkel kell alkalmazni.
Az Infotv. 60. § (1) bekezdése alapján a személyes adatok védelméhez való jog érvényesülése érdekében
a Hatóság az érintett erre irányuló kérelmére adatvédelmi hatósági eljárást indít és hivatalból adatvédelmi
hatósági eljárást indíthat.
Az általános adatvédelmi rendelet 5. cikk (1) bekezdés a) pontja alapján a személyes adatok kezelését
jogszerűen és tisztességesen, valamint az érintett számára átlátható módon kell végezni („jogszerűség,
tisztességes eljárás és átláthatóság”).
Az általános adatvédelmi rendelet 5. cikk (1) bekezdés c) pontja alapján a személyes adatok az
adatkezelés céljai szempontjából megfelelőek és relevánsak kell, hogy legyenek, és a szükségesre kell
korlátozódniuk („adattakarékosság”).
Az általános adatvédelmi rendelet 5. cikk (e) bekezdése alapján az adatkezelő felelős az (1) bekezdésnek
való megfelelésért, továbbá képesnek kell lennie e megfelelés igazolására („elszámoltathatóság”).
Az általános adatvédelmi rendelet 6. cikk (1) bekezdés alapján a személyes adatok kezelése kizárólag
akkor és annyiban jogszerű, amennyiben legalább az alábbiak egyike teljesül:
a) az érintett hozzájárulását adta személyes adatainak egy vagy több konkrét célból történő kezeléséhez;
b) az adatkezelés olyan szerződés teljesítéséhez szükséges, amelyben az érintett az egyik fél, vagy az a
szerződés megkötését megelőzően az érintett kérésére történő lépések megtételéhez szükséges;
c) az adatkezelés az adatkezelőre vonatkozó jogi kötelezettség teljesítéséhez szükséges;

19

d) az adatkezelés az érintett vagy egy másik természetes személy létfontosságú érdekeinek védelme miatt
szükséges;
e) az adatkezelés közérdekű vagy az adatkezelőre ruházott közhatalmi jogosítvány gyakorlásának
keretében végzett feladat végrehajtásához szükséges;
f) az adatkezelés az adatkezelő vagy egy harmadik fél jogos érdekeinek érvényesítéséhez szükséges,
kivéve, ha ezen érdekekkel szemben elsőbbséget élveznek az érintett olyan érdekei vagy alapvető jogai
és szabadságai, amelyek személyes adatok védelmét teszik szükségessé, különösen, ha az érintett
gyermek.
A GDPR 4. cikk 11. pontja értelmében az érintett hozzájárulása az érintett akaratának önkéntes, konkrét
és megfelelő tájékoztatáson alapuló és egyértelmű kinyilvánítása, amellyel az érintett nyilatkozat vagy a
megerősítést félreérthetetlenül kifejező cselekedet útján jelzi, hogy beleegyezését adja az őt érintő
személyes adatok kezeléséhez.
A GDPR (42) preambulumbekezdése alapján a hozzájárulás megadása nem tekinthető önkéntesnek, ha
az érintett nem rendelkezik valós vagy szabad választási lehetőséggel, és nem áll módjában a
hozzájárulás anélküli megtagadása vagy visszavonása, hogy ez kárára válna.
A GDPR 9. cikk (1) bekezdése alapján faji vagy etnikai származásra, politikai véleményre, vallási vagy
világnézeti meggyőződésre vagy szakszervezeti tagságra utaló személyes adatok, valamint a természetes
személyek egyedi azonosítását célzó genetikai és biometrikus adatok, az egészségügyi adatok és a
természetes személyek szexuális életére vagy szexuális irányultságára vonatkozó személyes adatok
kezelése tilos.
A GDPR 9. cikk (2) bekezdése szerint az (1) bekezdés nem alkalmazandó abban az esetben, ha:
a)az érintett kifejezett hozzájárulását adta az említett személyes adatok egy vagy több konkrét célból
történő kezeléséhez, kivéve, ha az uniós vagy tagállami jog úgy rendelkezik, hogy az (1) bekezdésben
említett tilalom nem oldható fel az érintett hozzájárulásával;
b)az adatkezelés az adatkezelőnek vagy az érintettnek a foglalkoztatást, valamint a szociális biztonságot
és szociális védelmet szabályozó jogi előírásokból fakadó kötelezettségei teljesítése és konkrét jogai
gyakorlása érdekében szükséges, ha az érintett alapvető jogait és érdekeit védő megfelelő garanciákról
is rendelkező uniós vagy tagállami jog, illetve a tagállami jog szerinti kollektív szerződés ezt lehetővé
teszi;
c)az adatkezelés az érintett vagy más természetes személy létfontosságú érdekeinek védelméhez
szükséges, ha az érintett fizikai vagy jogi cselekvőképtelensége folytán nem képes a hozzájárulását
megadni;
d)az adatkezelés valamely politikai, világnézeti, vallási vagy szakszervezeti célú alapítvány, egyesület
vagy bármely más nonprofit szervezet megfelelő garanciák mellett végzett jogszerű tevékenysége
keretében történik, azzal a feltétellel, hogy az adatkezelés kizárólag az ilyen szerv jelenlegi vagy volt
tagjaira, vagy olyan személyekre vonatkozik, akik a szervezettel rendszeres kapcsolatban állnak a
szervezet céljaihoz kapcsolódóan, és hogy a személyes adatokat az érintettek hozzájárulása nélkül nem
teszik hozzáférhetővé a szervezeten kívüli személyek számára;
e)az adatkezelés olyan személyes adatokra vonatkozik, amelyeket az érintett kifejezetten nyilvánosságra
hozott;
f)az adatkezelés jogi igények előterjesztéséhez, érvényesítéséhez, illetve védelméhez szükséges, vagy
amikor a bíróságok igazságszolgáltatási feladatkörükben járnak el;
g)az adatkezelés jelentős közérdek miatt szükséges, uniós jog vagy tagállami jog alapján, amely arányos
az elérni kívánt céllal, tiszteletben tartja a személyes adatok védelméhez való jog lényeges tartalmát, és
az érintett alapvető jogainak és érdekeinek biztosítására megfelelő és konkrét intézkedéseket ír elő;

20

h)az adatkezelés megelőző egészségügyi vagy munkahelyi egészségügyi célokból, a munkavállaló
munkavégzési képességének felmérése, orvosi diagnózis felállítása, egészségügyi vagy szociális ellátás
vagy kezelés nyújtása, illetve egészségügyi vagy szociális rendszerek és szolgáltatások irányítása
érdekében szükséges, uniós vagy tagállami jog alapján vagy egészségügyi szakemberrel kötött
szerződés értelmében, továbbá a (3) bekezdésben említett feltételekre és garanciákra figyelemmel;
i)az adatkezelés a népegészségügy területét érintő olyan közérdekből szükséges, mint a határokon át
terjedő súlyos egészségügyi veszélyekkel szembeni védelem vagy az egészségügyi ellátás, a
gyógyszerek és az orvostechnikai eszközök magas színvonalának és biztonságának a biztosítása, és
olyan uniós vagy tagállami jog alapján történik, amely megfelelő és konkrét intézkedésekről rendelkezik
az érintett jogait és szabadságait védő garanciákra, és különösen a szakmai titoktartásra vonatkozóan;
j)az adatkezelés a 89. cikk (1) bekezdésével összhangban a közérdekű archiválás céljából, tudományos
és történelmi kutatási célból vagy statisztikai célból szükséges olyan uniós vagy tagállami jog alapján,
amely arányos az elérni kívánt céllal, tiszteletben tartja a személyes adatok védelméhez való jog lényeges
tartalmát, és az érintett alapvető jogainak és érdekeinek biztosítására megfelelő és konkrét
intézkedéseket ír elő.
A nemzeti felsőoktatásról szóló 2011. évi CCIV. törvény (a továbbiakban: Nftv.) 84. § (1) bekezdése
alapján felsőoktatási intézmény működéséhez a fenntartó biztosít támogatást.
Az Nftv. 84. § (2) bekezdés a) pontja alapján az állami támogatás célja a hallgatói juttatások (…)
biztosítása.
Az Nftv. 85/C. § ba) pontja alapján a felsőoktatási intézmény a hallgatói juttatásokhoz rendelkezésre álló
forrásokat a következő jogcímeken használhatja fel: szociális alapú ösztöndíj kifizetésére, mely lehet
(…) rendszeres szociális ösztöndíj.
Az Nftv. 3. számú melléklet I/B. alcím 1. be) pontja alapján az e törvény alapján nyilvántartott adatok a
hallgatói juttatások adatai, a juttatásokra való jogosultság elbírálásához szükséges adatok (szociális
helyzet, szülők adatai, tartásra vonatkozó adatok)”.
Az Nftv. 110. § (1) bekezdés 13. pontja szerint a Kormány felhatalmazást kap arra, hogy rendelettel
szabályozza a hallgatói juttatásokkal, támogatásokkal és egyéb kedvezményekkel kapcsolatos részletes
szabályokat.
A felsőoktatásban részt vevő hallgatók juttatásairól és az általuk fizetendő egyes térítésekről szóló
51/2007. (III. 26.) Korm. rendelet (a továbbiakban: Korm. rendelet) 8. § (2) a) pontja alapján Nftv. 85/C.
§ ba) (…) pontja szerinti juttatások – tehát a rendszeres szociális ösztöndíj – kifizetésére kell felhasználni
az e rendelet hatálya alá tartozó felsőoktatási szakképzésben, alapképzésben, osztatlan és
mesterképzésben részt vevő hallgatók után biztosított hallgatói normatíva legalább 20 százalékát.
A Korm. rendelet 10. § (2) bekezdése alapján az
ösztöndíjat (azaz a rendszeres szociális ösztöndíjat)
rendszerességgel kell a hallgató részére kifizetni. A
hónapjának kivételével - legkésőbb a tárgyhó 10.
intézkedni e juttatások átutalásáról.

Nftv. 85/C. § ba) (…) pontjaiban meghatározott
- e rendelet eltérő rendelkezése hiányában - havi
felsőoktatási intézmény - a tanulmányi félév első
napjáig köteles a számlavezető hitelintézet felé

A Korm. rendelet 11. § (3) bekezdése alapján az Nftv. 85/C. § b) pontban meghatározott juttatás – azaz a
szociális alapú ösztöndíj – hallgatói kérelemre adható.
A Korm. rendelet 16. § (1) bekezdése szerint a 16. § (1) bekezdése alapján a rendszeres szociális
ösztöndíj a hallgató szociális helyzete alapján - az intézményi térítési és juttatási szabályzatban rögzített
eljárási rend és elvek szerint - egy képzési időszakra biztosított, havonta folyósított juttatás.

21

A Korm. rendelet 16. § (2) bekezdése szerint a rendszeres szociális ösztöndíj havi összegének mértéke
nem lehet alacsonyabb, mint az éves hallgatói normatíva 20%-a, amennyiben a hallgató szociális helyzete
alapján rendszeres szociális ösztöndíjra jogosult e rendelet 21. §-ában foglaltakat figyelembe véve és
a) fogyatékossággal élő vagy egészségi állapota miatt rászorult, vagy
b) halmozottan hátrányos helyzetű, vagy
c) családfenntartó, vagy
d) nagycsaládos, vagy
e) árva.
A Korm. rendelet 16. § (3) bekezdése szerint a rendszeres szociális ösztöndíj havi összegének mértéke
nem lehet alacsonyabb, mint az éves hallgatói normatíva 10%-a, amennyiben a hallgató szociális helyzete
alapján rendszeres szociális ösztöndíjra jogosult e rendelet 21. §-ában foglaltakat figyelembe véve és
a) hátrányos helyzetű, vagy
b) gyámsága nagykorúsága miatt szűnt meg, vagy
c) félárva.
A Korm. rendelet 21. § (1) bekezdése alapján a hallgató szociális helyzetének megítélésekor figyelembe
kell venni
a) a hallgató lakcíme szerinti ingatlanban életvitelszerűen együtt lakó, ott bejelentett vagy tartózkodási
hellyel rendelkezők számát és jövedelmi helyzetét,
b) a képzési hely és a lakóhely közötti távolságot, az utazás időtartamát és költségét,
c) amennyiben a hallgató tanulmányai során nem a Tbj. szerinti közös háztartásban él, ennek költségeit,
d) a fogyatékos hallgatónak mekkora összeget kell fordítania különleges eszközök beszerzésére és
fenntartására, speciális utazási szükségleteire, valamint személyi segítő, illetve jelnyelvi tolmács
igénybevételére,
e) a hallgató vagy a vele közös háztartásban élő közeli hozzátartozója egészségi állapota miatt
rendszeresen felmerülő egészségügyi kiadásait,
f) a hallgatóval közös háztartásban élő eltartottak számát, különös tekintettel a vele együtt eltartott
gyermekek számára,
g) az ápolásra szoruló hozzátartozó gondozásával járó költségeket.
A Korm. rendelet 21. § (2) bekezdése alapján a jövedelemszámításkor a havonta rendszeresen mérhető
jövedelmeknél az utolsó három hónap átlagát, egyéb jövedelmeknél pedig az utolsó egy év tizenkettedét
kell figyelembe venni. A hallgató kérésére a bizonyított jövőbeni jövedelemváltozást is figyelembe kell
venni.
A Korm. rendelet 21. § (3) bekezdése alapján a hallgató szociális helyzetének megállapításának részletes
szabályait az intézmény térítési és juttatási szabályzata határozza meg.
A Korm. rendelet 21. § (4) bekezdése alapján a hallgató szociális helyzetét - a rendkívüli szociális ösztöndíj
igénylésének kivételével - tanulmányi félévente egyszer, intézményi szinten - a 11. § (3) bekezdése szerinti
kérelmezői körben - egységesen vizsgálja az erre kijelölt bizottság, majd ennek eredményét használja fel
mind a szociális ösztöndíj, mind a kollégiumi felvételek, valamint minden más rászorultsági alapú juttatás
elbírálásához.
Az Infotv. 5. § (3) bekezdése alapján az (1) bekezdés a) pontjában, a (2) bekezdés b) pontjában, valamint
az általános adatvédelmi rendelet 6. cikk (1) bekezdés c) és e) pontjában meghatározott adatkezelés (a
továbbiakban: kötelező adatkezelés) esetén a kezelendő adatok fajtáit, az adatkezelés célját és feltételeit,
az adatok megismerhetőségét, az adatkezelő személyét, valamint az adatkezelés időtartamát vagy
szükségessége időszakos felülvizsgálatát az adatkezelést elrendelő törvény, illetve önkormányzati
rendelet határozza meg.
Az anyakönyvi eljárásról szóló 2010. évi I. törvény 73/A. § (2) bekezdése alapján a születési anyakönyvi
kivonat tartalmazza:
a) a gyermek

22

aa) születési családi és utónevét,
ab) nemét,
ac) születési helyét és idejét,
ad) származási helyét,
b) az apa és az anya születési családi és utónevét,
c) a bejegyzett személy halálának tényét, helyét és idejét,
d) a gyermek és a szülők igazolt nem magyar állampolgárságát, hontalanságát vagy ismeretlen
állampolgárságát, magyar állampolgárságának megszűnését,
e) a gyermekek védelméről és a gyámügyi igazgatásról szóló törvény szerinti nyilatkozat esetén annak
tényét és a vér szerinti szülő vagy szülők 69/B. § (1) bekezdés b) pont ba) alpontjában foglalt adatát, vagy
- ha a papír alapú anyakönyvbe az örökbefogadás tényét jegyezték be - az örökbefogadás tényét, valamint
az örökbefogadó szülő vagy szülők 69/B. § (1) bekezdés b) pont ba) és bi) alpontjában foglalt adatait,
f) az örökbefogadott gyermek magyar állampolgárságát, ha nem magyar állampolgár szülők fogadták
örökbe,
g) a hontalan szülők Magyarországon született gyermeke magyar állampolgárságának tényét.
Az anyakönyvi eljárásról szóló 2010. évi I. törvény 73/A. § (5) bekezdése alapján a halotti anyakönyvi
kivonat tartalmazza:
a) az elhalt
aa) házassági nevét,
ab) születési családi és utónevét,
ac) nemét,
ad) családi állapotát,
ae) születési helyét és idejét vagy életkorát,
af) igazolt nem magyar állampolgárságát, hontalanságát vagy ismeretlen állampolgárságát, magyar
állampolgárságának megszűnését,
b) a haláleset helyét és idejét,
c) az elhalt apjának és anyjának születési családi és utónevét,
d) az elhalt házastársának vagy bejegyzett élettársának születési családi és utónevét,
e) a halál tényének bírósági határozattal történt megállapítása esetén
ea) a bíróság megnevezését,
eb) a határozat számát,
ec) a határozat jogerőre emelkedésének időpontját,
f) a holtnak nyilvánítás esetén
fa) a határozatot hozó bíróság megnevezését,
fb) a határozat számát,
fc) a határozat jogerőre emelkedésének időpontját.
A Polgári Törvénykönyvről szóló 2013. évi V. törvény (a továbbiakban: Ptk.) 4:220. § (1) bekezdése alapján
a továbbtanuló nagykorú, munkaképes gyermek a rászorultsági vélelem esetén kívül is jogosult a tartásra,
ha szükséges tanulmányai indokolt időn belüli folytatása érdekében arra rászorul. A gyermeknek a szülőt
a továbbtanulási szándékáról késedelem nélkül tájékoztatnia kell.
A Ptk. 4:220. § (5) bekezdése alapján a szülő a huszonötödik életévét betöltött, továbbtanuló gyermekének
tartására rendkívül indokolt esetben kötelezhető.
Az Infotv. 61. § (1) bekezdés a) pontja alapján az adatvédelmi hatósági eljárásban hozott határozatában
a Hatóság a 2. § (2) és (4) bekezdésében meghatározott adatkezelési műveletekkel összefüggésben az
általános adatvédelmi rendeletben meghatározott jogkövetkezményeket alkalmazhatja.
Az általános adatvédelmi rendelet 58. cikk (2) bekezdés b), d) és i) pontja alapján a felügyeleti hatóság
korrekciós hatáskörében eljárva elmarasztalja az adatkezelőt vagy adatfeldolgozót, ha adatkezelési
tevékenysége megsértette a rendelet rendelkezéseit, illetve a 83. cikknek megfelelően közigazgatási
bírságot szab ki, az adott eset körülményeitől függően az e bekezdésben említett intézkedéseken
túlmenően vagy azok helyett.

23

Az általános adatvédelmi rendelet 83. cikk (5) bekezdése alapján az adatkezelés elveire – ideértve a
hozzájárulás feltételeit – vonatkozó, az általános adatvédelmi rendelet 5., 6., 7. és 9. cikkében foglalt
szabályok megsértése esetén – a 83. cikk (2) bekezdésével összhangban – legfeljebb 20 000 000 EUR
összegű közigazgatási bírsággal, illetve a vállalkozások esetében az előző pénzügyi év teljes éves
világpiaci forgalmának legfeljebb 4 %-át kitevő összeggel kell sújtani, azzal, hogy a kettő közül a magasabb
összeget kell kiszabni.
Az általános adatvédelmi rendelt 83. cikk (7) bekezdése alapján az egyes tagállamok – a felügyeleti
hatóságok 58. cikk (2) bekezdése szerinti korrekciós hatáskörének sérelme nélkül – megállapíthatják az
arra vonatkozó szabályokat, hogy az adott tagállami székhelyű közhatalmi vagy egyéb, közfeladatot ellátó
szervvel szemben kiszabható-e közigazgatási bírság, és ha igen, milyen mértékű. Erre tekintettel a
kiszabható bírság mértéke az Infotv. 61. § (4) bekezdés b) pontja alapján húszmillió forintig terjedhet.
III. Döntés:
III.1. Az adatkezelés jogalapja
a)
Az Egyetem – nyilatkozatai, az Adatvédelmi tájékoztató és a Pályázati adatlap alapján – az
ösztöndíjak elbírálása során bekért valamennyi adatot az Nftv. rendelkezései, valamint az érintettek
hozzájárulása alapján kezeli. Bár az Egyetem tételes GDPR rendelkezésre nem hivatkozott, nyilatkozataiból
az tűnik ki, hogy az Egyetem megítélése szerint a GDPR 6. cikk (1) bekezdés a), valamint e) pontja egyszerre
teremt jogalapot az adatkezelésre. Az Egyetem a jogalap meghatározásakor nem tett különbséget aszerint,
hogy a pályázó hallgató vagy harmadik személyek adatait kezeli-e, illetve nem értékelte eltérően azokat az
adatokat, amelyek a GDPR 9. cikke értelmében a személyes adatok különleges kategóriái közé tartoznak.
b)
Mivel az Egyetem arra hivatkozott, hogy ún. kötelező adatkezelést végez az Nftv.
rendelkezései alapján, így – bár a TJSZ-ben maga határozhatja meg a szociális helyzet megállapításának
részletes szabályait – a benyújtandó adatok, okmányok, igazolások körének meghatározása során nem
terjeszkedhet túl az Nftv. 3. számú melléklet I/B. alcím 1. be) pontjában, valamint a Korm. rendelet 16. §
(2) és (3) bekezdésében, illetve 21. § (1) bekezdésében felsorolt szempontokon, azaz a pontrendszer
kialakítása során nem határozhat meg olyan igazolandó körülményeket, amelyet a Korm. rendelet 16.,
illetve 21. §-a nem ír elő figyelembe venni a szociális helyzet meghatározásakor.
Amennyiben az Egyetem a TJSZ-ben mégis ilyen szempontokat határoz meg, úgy azon adatok kezelését
nem az Nftv. és a Korm. rendelet felhatalmazása – azaz nem a GDPR 6. cikk (1) bekezdés e) pontja –
alapján végzi, ezen adatok kezelése akkor jogszerű, ha a GDPR 6. cikk (1) bekezdésében szereplő egyéb
jogalap érvényesül. Egyéb jogalap érvényesülése azonban a Hatóság álláspontja szerint nem merülhet
fel.
A Korm. rendelet 16. § (1) bekezdése, illetve 21. § (3) bekezdése hatalmazza fel a felsőoktatási
intézményeket – így az Egyetemet – hogy a rendszeres szociális ösztöndíjra való jogosultság
megállapításához szükséges követelményeket – így ezáltal a kezelt adatok körét is – az intézményi TJSZben határozzák meg, azonban csak azon adatok kezelése esik a GDPR 6. cikk (1) bekezdés e) pontja
keretei közé, amely adatkör az Nftv.ben és a Korm. rendeletben meghatározott szempontok megítéléséhez
szükséges.
A Hatóság mindenekelőtt megjegyzi, hogy mivel az Infotv. 5. § (3) bekezdése azt írja elő, hogy az általános
adatvédelmi rendelet 6. cikk (1) bekezdés c) és e) pontjában meghatározott adatkezelés (a továbbiakban:
kötelező adatkezelés) esetén a kezelendő adatok fajtáit, az adatkezelés célját és feltételeit, az adatok
megismerhetőségét, az adatkezelő személyét, valamint az adatkezelés időtartamát vagy szükségessége
időszakos felülvizsgálatát az adatkezelést elrendelő törvényben, illetve önkormányzati rendeletben kell
meghatározni. A Hatóság álláspontja szerint az Infotv. ezen előírásnak nem felel meg az, hogy az Egyetem
belső szabályzatában rögzíti a kezelt adatok körét, azonban, mivel az Egyetem kötelezettsége, hogy
megfeleljen a tagállami ágazati jogszabályoknak is, így a jogalkotó hiányosságát a Hatóság nem értékelte

24

az Egyetem terhére, és abból indult ki, hogy ha az Egyetem nem terjeszkedik túl az Nftv. és a Korm.
rendeletben előírtakon, akkor adatkezelése megfelel a GDPR 6. cikk (1) bekezdés e) pontjának.
c)
A Hatóság továbbá megjegyzi, hogy az egészségügyi adatok a GDPR 9. cikke szerint a személyes
adatok különleges kategóriái közé tartoznak, amelyek kezelése főszabály szerint tilos, és csak a GDPR 9.
cikk (2) bekezdése szerinti különleges esetekben lehet jogszerű.
A pályázati pontrendszerben pontot érő szempont, ha a hallgató vagy a vele egy háztartásban élő személy
rokkant, krónikus betegsége van, vagy fogyatékkal élő személynek minősül. E körülmények fennállását az
Egyetem különböző módon – szakorvosi igazolással, határozattal, illetve egyéb módon – alátámasztani
kéri, hiszen a pontszám abban az esetben jár, ha az Egyetem meggyőződik e körülmények fennállásáról.
Az a tény, hogy adott személy rokkant, tartósan beteg vagy fogyatékossággal él együtt, önmagában e
személy egészségügyi adatának számít, az egészségügyi adat pedig a GDPR által jobban védett
kategóriába, a személyes adatok különleges kategóriái közé tartozik, így ezen adat kezelése a GDPR 6.
cikk által felsorolt jogalapokon túl további, a GDPR 9. cikk (2) bekezdésében felsorolt feltételek
valamelyikének érvényesülése esetén jogszerű.
Hiába tartalmazza az Igazoláslista, hogy a rokkantság fokáról szóló szakorvosi igazolás, a krónikus
betegségről szóló szakorvosi igazolás, illetve a fogyatékosságról szóló szakorvosi igazolás benyújtását
„egészségügyi adatok nélkül” írja elő, a dokumentum másolatának kezelése már arra tekintettel különleges
adat kezelésének minősül, ha a szakorvosi igazolás pusztán a személy nevét, illetőleg azt tartalmazza,
hogy a személy rokkant, krónikusan beteg vagy fogyatékos.
Az Egyetemnek azonban – mint azt a Hatóság fent kifejtette – kötelezettsége, hogy megfeleljen a tagállami
ágazati jogszabályoknak is, ezért a Hatóság abból indult ki, hogy ha az Egyetem az Nftv. és a Korm.
rendelet előírásai alapján jár el, és olyan különleges adatok kezeléséről dönt, amely adatok a Korm.
rendelet által előírt szempontok megítéléséhez szükségesek, akkor a Hatóság nem rótta az Egyetem
terhére azt, hogy a különleges adatok kezelése nem felelt meg a GDPR 9. cikk (2) bekezdésének. Egyéb
esetekben, amikor az Egyetem a jogszabályi felhatalmazáson túlterjeszkedve írta elő különleges adatok
kezelését, a Hatóság vizsgálta a GDPR 9. cikk (2) bekezdésének érvényesülését.
III.1.1. A pályázó hallgató személyes adatainak kezelése
A Korm rendelet 16. § (2) és (3) bekezdése, illetve a 21. § (1) bekezdése tételesen felsorolja azokat a
szempontokat, amelyeket a hallgató szociális helyzetének megítélésekor figyelembe kell venni. Eszerint
az Egyetemnek úgy kell meghatároznia a benyújtani előírt igazolások és okmányok körét, hogy azok
birtokában az alábbi körülményeket meg tudja ítélni: a hallgató lakcíme szerinti ingatlanban
életvitelszerűen együtt lakó, ott bejelentett vagy tartózkodási hellyel rendelkezők száma és jövedelmi
helyzete; a képzési hely és a lakóhely közötti távolság, az utazás időtartama és költsége; amennyiben a
hallgató tanulmányai során nem a Tbj. szerinti közös háztartásban él, ennek költségei; a fogyatékos
hallgatónak mekkora összeget kell fordítania különleges eszközök beszerzésére és fenntartására,
speciális utazási szükségleteire, valamint személyi segítő, illetve jelnyelvi tolmács igénybevételére; a
hallgató vagy a vele közös háztartásban élő közeli hozzátartozója egészségi állapota miatt rendszeresen
felmerülő egészségügyi kiadásai; a hallgatóval közös háztartásban élő eltartottak száma, különös
tekintettel a vele együtt eltartott gyermekek számára; az ápolásra szoruló hozzátartozó gondozásával járó
költségek; a hallgató fogyatékossággal élő vagy egészségi állapota miatt rászorult; hátrányos helyzetű
vagy halmozottan hátrányos helyzetű; családfenntartó; nagycsaládos; árva vagy félárva; továbbá,
ha gyámsága nagykorúsága miatt szűnt meg.
Az Egyetem egy államilag finanszírozott felsőoktatási intézmény, amely intézményre vonatkozó ágazati
szabályokat – többek között – az Nftv. és a Korm. rendelet rögzíti. E jogszabályokból kitűnik, hogy az
Egyetem a részére nyújtott támogatás meghatározott részét köteles a hallgatóknak nyújtott szociális alapú
ösztöndíjak kifizetésére fordítani. E jogszabályok meghatározzák azt is, hogy mely szempontokat kell
figyelembe vennie az Egyetemnek – illetve valamennyi felsőoktatási intézménynek – a jogosultság

25

elbírálása során, ami által a kezelendő adatok köre behatárolódik. E szabályok kötik az Egyetemet, azaz
az Egyetem nem dönthet úgy, hogy a jogszabályok által meghatározott szempontokon túl egyéb
szempontokat is figyelembe kíván venni az ösztöndíjak kiosztása során, ugyanis ezzel többletadatkezelést generál.
Mivel az ösztöndíj nyújtása tehát az Egyetemnek olyan feladata, amelynek kereteit – így azt, hogy milyen
körülmények fennállása alapján jogosult a hallgató ösztöndíjra – jogszabályok rögzítik, így az Egyetem
nem dönthet úgy, hogy e jogszabályokon túlterjeszkedve további szempontok figyelembevételét – és
ezáltal további adatkezelést – ír elő a TJSZ-ben, amely adatokhoz – kvázi az e) pontos jogalapot
kiegészítve – a hallgató hozzájárulását kéri. A „kötelező adatkezelés” éppen abban nyilvánul meg, hogy
az adatkezelőnek van egy jogszabály által meghatározott feladata, amely szükségszerűen adatkezeléssel
jár együtt, illetve van egy jogalkotó által meghatározott adatkör (jelen esetben egy szigorúan körül határolt
szempontrendszer), az Egyetemnek pedig e jogszabályok keretei között kell eljárnia. Ilyen jogi
környezetben pedig fel sem merülhet, hogy az önkényesen – tehát a jogszabályban foglaltaktól eltérően –
meghatározott többlet-adatkör kezelésének jogalapja az érintett hozzájárulása lehet.
Az Egyetem arra hivatkozott, hogy a hozzájárulás önkéntessége megítélésük szerint abban nyilvánul meg,
hogy maga a pályázat leadása önkéntes. E szempont természetesen a Korm. rendelet 11. § (3)
bekezdésében is megjelenik, ugyanis a szociális alapú ösztöndíj esetére rögzíti, hogy az hallgatói
kérelemre adható. De ez pusztán annyit jelent, hogy az Egyetem nem kötelezi – és nem is kötelezheti – a
hallgatót arra, hogy szociális alapú ösztöndíjat pályázzon meg, amennyiben arra feltehetően jogosult
lenne, hanem kizárólag a hallgató döntésétől függ, hogy kíván-e leadni pályázatot vagy sem.
A GDPR szerinti hozzájárulás – mint adatkezelési jogalap – azonban akkor állhat fenn, ha a hallgató nem
pusztán arról dönthet, hogy részt kíván-e venni egy – adatkezeléssel is együtt járó – folyamatban, azaz
jelen esetben arról, hogy benyújt-e pályázatot vagy sem, hanem arról is, hogy önkéntesen dönthet arról is,
hogy milyen adatainak kezelését kívánja, és mely adatainak kezeléséhez nem járul hozzá, anélkül, hogy
ebből bármilyen hátrány érné. Bár a hallgató szabadon dönthet arról, hogy bizonyos igazolást nem bocsát
az Egyetem rendelkezésére, azonban ennek következtében az a hátrány fogja érni, hogy kevesebb pontot
kap pályázatára, ami miatt kevesebb ösztöndíjra lesz jogosult vagy adott esetben elesik attól a
támogatástól, amelyre egyébként a Korm. rendelet alapján – az ott meghatározott szempontok fennállása
esetén – jogosult lenne.
Fentiek alapján a leadott pályázatokban szereplő valamennyi adat kezelésének jogalapja kizárólag a
GDPR 6. cikk (1) bekezdés e) pontja lehet. Amennyiben az Egyetem olyan adatot is kezel, amely kezelése
nem szükséges a Korm. rendelet által meghatározott szempontok figyelembevételéhez, illetve ezen felül
új szempontokat is meghatároz, akkor adatkezelése jogalap nélküli, azaz a GDPR 6. cikkét sérti.
a)
A Korm. rendelet 21. § (1) bekezdés a) pontjával összhangban tartalmazza a TJSZ melléklete
azt, hogy a pályázóval közös háztartásban élők egy főre jutó jövedelmét figyelembe kell venni, azonban a
TJSZ a Korm. rendelettől eltérően nem az utolsó három hónap, hanem az általa meghatározott hat hónap
átlagának figyelembevételét írja elő. Mivel egy jogszabály sem ad felhatalmazást az Egyetemnek arra,
hogy – a Korm. rendelettől eltérően – a rendszeres jövedelem megítélése során hat hónap valamennyi
jövedelmét megismerje, így az Egyetem jogalap nélkül kezel minden olyan igazolást, amely a pályázat
leadását megelőző három hónapnál régebbi időszakra vonatkozik, ezen adatok kezelése sérti a GDPR 6.
cikkét.
b)
A Korm. rendelet 21. § (1) bekezdés b) és c) pontjával összhangban tartalmazza a TJSZ
melléklete azt, hogy a pályázó eltérő pontszámot kap aszerint, hogy állandó lakcím szerinti háztartásban,
kollégiumban, elutasított kollégiumi elhelyezésre vonatkozó pályázat esetén pedig más tartózkodási
helyen lakik. Ezzel összhangban áll az a szempont is, hogy eltérő pontszám jár továbbá arra tekintettel is,
hogy hány kilométer távolságra lakik a pályázó a képzési helytől.
c)
A pályázó a TJSZ melléklete alapján saját helyzetére tekintettel eltérő pontszámokat kap az
alábbi körülmények fennállása esetén: árva pályázó, félárva pályázó esetén, az egyik szülő ismeretlen,

26

súlyos fogyatékkal vagy tartós betegséggel élő pályázó, saját krónikus betegség (a betegség súlyossága
és a betegség miatt rendszeresen felmerülő egészségügyi kiadások alapján), saját rokkantság (az
egészségi állapot mértéke, valamint a rokkantság miatt rendszeresen felmerülő egészségügyi kiadások
alapján), saját gyermeke van vagy vele egy háztartásban gyermek él, öneltartó pályázó.
Az árvaság, félárvaság olyan szempont, amit az Egyetem a Korm. rendelet 16. § (2), illetve (3) bekezdése
alapján köteles figyelembe venni, így az e szempontok megállapítása érdekében kezelt adatok a GDPR
6. cikk (1) bekezdés e) pontja alapján kezelt adatnak minősülnek.
Az, hogy a pályázó hallgatónak saját gyereke van, olyan szempont, amit az Egyetem a Korm. rendelet 16.
§ (2) bekezdés c) pontja alapján köteles figyelembe venni, arra tekintettel, hogy azt a Korm. rendelet 2. §
(1) bekezdés ea) pontja alapján családfenntartó az, akinek legalább egy gyereke van, ezért szükséges
ismerni azt az adatot, hogy a pályázónak saját gyermeke van. Az e szempont megállapítása érdekében
kezelt adatok a GDPR 6. cikk (1) bekezdés e) pontja alapján kezelt adatnak minősülnek.
Nem terjed ki a GDPR 6. cikk (1) bekezdés e) pontja az annak megítélése érdekében kezelt adatokra,
hogy az egyik szülő ismeretlen-e – ugyanis a Korm. rendelet a szociális helyzet megítéléséhez e
szempontok figyelembevételét sem írja elő.
Az ismeretlen szülő megállapítására vonatkozó igazolásokat és okmányokat az Egyetem jogalap nélkül
kezelte, adatkezelése nem felelt meg a GDPR 6. cikk (1) bekezdésének.
d)
A Hatóság álláspontja szerint e szempontok közül a pályázó hallgató súlyos fogyatékossága,
tartós vagy krónikus betegsége, illetve rokkantsága olyan szempont, amelyek a Korm. rendelet 21. § (1)
bekezdés d) és e) pontjával összhangban állnak, azonban a GDPR 6. cikk (1) bekezdés e) pontja kizárólag
az ezzel kapcsolatban felmerülő költségek és azok igazolásának kezelése esetére terjed ki.
Nem áll fenn a GDPR 6. cikk (1) bekezdés e) pont azon adatok kezelésének esetében, amelyek nem a
felmerülő költségeket támasztják alá, hanem pusztán a pályázó hallgató egészségügyi állapotára
vonatkoznak (pontosan milyen fogyatékkal él együtt a hallgató, mennyire súlyos és milyen betegsége van,
milyen fokú a rokkantsága), ugyanis e szempontokat nem említi a Korm. rendelet 16. § (2) és (3), valamint
a 21. § (1) bekezdése sem.
Mivel e szempontokat a Korm. rendelet nem írja elő igazolni, így amikor az Egyetem az e szempontok
megítéléséhez szükséges adatokat kérte be, akkor nem egy tagállami jogszabályt követett, hanem ezen
felül maga döntött úgy, hogy a Korm. rendeletben meghatározottakon túl további szempontokat is meg
kíván jeleníteni a pontrendszerben. A saját hatáskörben előírt többletkövetelmények meghatározása során
az Egyetem a hallgató egészségügyi adatainak kezeléséről döntött, amely adatok kezelése – mivel azok
túlmutatnak a Korm. rendelet által előírt szempontokon – akkor jogszerű, ha a 6. cikk (1) bekezdésében
szereplő valamely feltétel érvényesülésén túl a GDPR 9. cikk (2) bekezdésében szereplő feltétel fennáll.
Mivel a pályázó hallgató egészségügyi állapotára vonatkozó adatok kezelése esetén sem a GDPR 6. cikk
(1) bekezdése, sem a 9. cikk (2) bekezdése szerinti feltétel nem érvényesült, így ezen adatok kezelésének
nem volt jogalapja.
III.1.2. A pályázó hallgatóval egy háztartásban élő harmadik személyek adatainak kezelése
A – fentebb kifejtettek alapján – Korm. rendelet 21. § (1) bekezdés a) pontjával összhangban tartalmazza
a TJSZ melléklete azt, hogy a pályázóval közös háztartásban élők egy főre jutó jövedelmét figyelembe kell
venni: az Egyetem e körben kezelheti az egy háztartásban élő személyek jövedelmére vonatkozó adatokat.
Azonban, mivel a TJSZ a Korm. rendelettől eltérően nem az utolsó három hónap, hanem az általa
meghatározott hat hónap átlagának figyelembevételét írja elő, ezért minden olyan igazolás, amely a
pályázat leadását megelőző három hónapnál régebbi időszakra vonatkozik, nem kezelhető a GDPR 6. cikk
(1) bekezdés e) pontjára hivatkozással. Ezen adatokat az Egyetem megfelelő jogalap nélkül kezelte, ezzel
megsértette a GDPR 6. cikk (1) bekezdését.

27

A TJSZ melléklete szerint pályázóval egy háztartásban élő személyek alábbi személyes körülményeit kell
figyelembe venni: árva, félárva személy esetén, illetve ha a szülő ismeretlen, súlyos fogyatékos vagy tartós
betegséggel élő személy után betegségenként, a pályázóval egy háztartásban élő személy krónikus
betegsége esetén (a betegség súlyossága és a betegség miatt rendszeresen felmerülő egészségügyi
kiadások alapján), rokkant személy esetén (az egészségi állapot mértéke, valamint a rokkantság miatt
rendszeresen felmerülő egészségügyi kiadások alapján), elvált vagy gyermekét egyedül nevelő szülő, még
nem iskoláskorú, köznevelésben, és felsőoktatásban, valamint nappali munkarendű OKJ képzésben részt
vevő személyek után.
a)
A Korm. rendelet 21. § (1) bekezdés e) és g) pontja alapján figyelembe kell venni a hallgatóval
közös háztartásban élő közeli hozzátartozó egészségi állapota miatt felmerülő költségeket, illetve az
ápolásra szoruló hozzátartozó gondozásával járó költségeket. Ezekre tekintettel a GDPR 6. cikk (1)
bekezdés e) pontja jogalapul szolgált a TJSZ-ben felsorolt alábbi kategóriákhoz: a pályázóval egy
háztartásban élő személy krónikus betegsége vagy rokkantsága esetén kizárólag azon igazolások,
okmányok kezeléséhez, amelyek az ezzel felmerülő költségeket támasztják alá. Nem alapul a GDPR 6.
cikk (1) bekezdés e) pontján azon adatok kezelése, amelyek alapján az Egyetem a hozzátartozó súlyos
fogyatékosságát vagy tartós betegségét, krónikus betegségének súlyosságát, illetve rokkantsága esetén
az egészségügyi állapot mértékét kívánja megállapítani, ugyanis e szempontok megítélését a Korm.
rendelet nem írja elő.
Mivel e szempontokat a Korm. rendelet nem írja elő igazolni, így amikor az Egyetem az e szempontok
megítéléséhez szükséges adatokat kérte be, akkor nem egy tagállami jogszabályt követett, hanem ezen
felül maga döntött úgy, hogy a Korm. rendeletben meghatározottakon túl további szempontokat is meg
kíván jeleníteni a pontrendszerben. A saját hatáskörben előírt többletkövetelmények meghatározása során
az Egyetem harmadik személyek egészségügyi adatainak kezeléséről döntött, amely adatok kezelése –
mivel azok túlmutatnak a Korm. rendelet által előírt szempontokon – akkor jogszerű, ha akkor jogszerű, ha
a 6. cikk (1) bekezdésében szereplő valamely feltétel érvényesülésén túl a GDPR 9. cikk (2) bekezdésében
szereplő feltétel fennáll.
Mivel a pályázó hallgatóval egy háztartásban élő személy egészségügyi állapotára vonatkozó adatok
kezelése esetén sem a GDPR 6. cikk (1) bekezdése, sem a 9. cikk (2) bekezdése szerinti feltétel nem
érvényesült, így ezen adatok kezelésének nem volt jogalapja.
b)
Sem a Korm. rendelet 16. § (2) és (3) bekezdése, sem 21. § (1) bekezdése nem írja elő, hogy
a szociális helyzet megítélésekor figyelembe kellene venni azt, hogy a pályázó hallgatóval egy
háztartásban élő személy árva vagy félárva, illetve, ha a szülő ismeretlen, továbbá azt sem, hogy a
hallgatóval egy háztartásban élő szülő elvált vagy gyermekét egyedül neveli. Bár a Korm. rendelet 16. §
(2) és (3) bekezdésében az árvaság, félárvaság figyelembe veendő szempontként jelenik meg, azonban
kifejezetten a hallgató árvasága, félárvasága releváns a Korm. rendelet szerint.
Mivel a Korm. rendelet szerint ezeket a szempontokat nem kell figyelembe venni a szociális helyzet
meghatározásakor, az e szempontok megítélése érdekében kezelt adatokra nem terjed ki a GDPR 6. cikk
(1) bekezdés e) pontja. Ezen adatokat az Egyetem megfelelő jogalap nélkül kezelte, ezzel megsértette a
GDPR 6. cikk (1) bekezdését.
c)
A Korm. rendelet 21. § (1) bekezdés f) pontja alapján figyelembe kell venni a hallgatóval
közös háztartásban élő eltartottak számát, különös tekintettel az eltartottak számára. A Hatóság e
körülmények igazolása érdekében a GDPR 6. cikk (1) bekezdés e) pontja körében végzett adatkezelésként
értékelte azon adatok kezelését, amelyek ahhoz szükségesek, hogy az Egyetem meg tudja ítélni, hogy a
hallgatóval egy háztartásban élő személy még nem iskoláskorú, köznevelésben, felsőoktatásban, valamint
nappali munkarendű OKJ képzésben vesz részt, azaz eltartott gyermek vagy tanuló eltartott.
III.1.3. Összegzés

28

A fentieket összegezve a Hatóság megállapította, hogy az Egyetem az Nftv. és a Korm. rendelet által
részére adott felhatalmazás keretein lényegesen túlterjeszkedve határozta meg a kezelendő adatkört. Az
Egyetem annak ellenére hivatkozott kötelező adatkezelésre, hogy olyan adatok kezelését is előírta,
amelyet az általa hivatkozott jogszabályok nem határoztak meg értékelendő szempontként.
Az Egyetem – feltehetően azért, hogy a jogalap meglétét mindenképp bebiztosítsa – az érintetti
hozzájárulásra is jogalapként hivatkozott. Az Egyetem valószínűsíthetően nem mérlegelte, hogy a
hozzájárulás érvényességi feltételei egyébként nem állnak fenn, illetve a hozzájárulás ezen adatkezelés
esetén fel sem merülhet, hiszen úgy ítélte meg, hogy amennyiben maga a pályázat benyújtása önkéntes,
akkor ebből az következik, hogy a pályázat kitöltése során megadott valamennyi adat kezeléséhez való
hozzájárulás is önkéntes.
Különösen jogsértő továbbá, hogy az Egyetem a jogszabályokon túlterjeszkedve további különleges
adatok kezeléséről is döntött, azonban nem volt tudomása arról, hogy egy fogyatékosságról/krónikus
betegségről/rokkantság fokáról szóló szakorvosi igazolásban szereplő adat különleges adatnak minősül,
hiszen önmagában egészségügyi – és ezáltal különleges – adat az, hogy adott személy fogyatékossággal
él, krónikus betegsége van vagy rokkant, így az Egyetem ezáltal akkor is különleges adatot kezel, ha az
érintett minden további adatot kitakar az igazoláson.
III.2. Az adatkezelési alapelvek érvényesülésének értékelése a kezelt adatkör tekintetében
A Hatóság e pontban különbséget tett a négy fő esetcsoport (egy főre jutó jövedelem, lakóhely és képzési
hely távolsága, pályázó saját körülményei, pályázóval egy háztartásban élő személy körülményei), és
csoportonként külön értékelte az Egyetem által kezelt személyes adatokat annak fényében, hogy adott adat
kezelése megfelel-e a GDPR 5. cikkében felsorolt adatkezelési alapelveknek. A Hatóság az egyes
kategóriákat egyesével értékelte, majd a III.2. pont végén általános megállapításokat is tett.
Mivel a Hatóság a III.1. pontban megállapította, hogy bizonyos adatkör kezelésére az Egyetemnek nem volt
jogalapja, e pontban ezt külön jelzi, és a jogalap nélkül kezelt személyes adatok tekintetében nem értékeli
külön, hogy egyébként az adat kezelése – érvényes jogalap fennállása esetén – megfelelne-e az 5. cikkben
szereplő alapelveknek.
III.2.1. Az egy háztartásban élők egy főre jutó jövedelmének megállapítása körében kezelt adatok
jogszerűsége
Abból a célból, hogy – a Korm. rendelet 21. § (1) bekezdés a) pontjával összhangban – megállapítható
legyen, hogy mennyi a hallgató háztartásában élő személyek egy főre jutó jövedelme, az Egyetemnek
ismernie kell, hogy a háztartásban hány személy él, és e személyeknek a vizsgált időszakban mekkora
volt a jövedelme.
a)

Elsődlegesen azt szükséges tudnia az Egyetemnek, hogy ki lakik a hallgatóval egy háztartásban.

Az Egyetem ennek megállapítása érdekében az egy háztartásban élőkről szóló, a település
önkormányzata vagy járási hivatala által kiállított igazolás (vagy hatósági bizonyítvány) benyújtását írja
elő, melyen szerepel az egy háztartásban élők száma, e személyek neve és legalább a születési éve, vagy
más egyéb, a személy azonosítását lehetővé tevő adata. Ha a hivatal nem állítja ki nevekkel és születési
dátumokkal a dokumentumot, akkor az igazoláson szereplő összes személy lakcímkártyájáról szóló
nyilatkozatának benyújtása, valamint személyes bemutatás során a lakcímkártyák lakcímet tartalmazó
oldalairól másolat bemutatása szükséges. A lakcímkártya ezen oldalán szerepel a személy neve, születési
neve, anyja neve, lakóhelye és a lakcím bejelentésének ideje.
Előfordulhat, hogy az egy háztartásban élőkről szóló igazoláson olyan személy is szerepel, aki valójában
nem tagja a háztartásnak: erről a tényről szükséges közjegyző vagy a helyi önkormányzat jegyzője előtt
tett, a vizsgált időszak utolsó napjához képest 2 évnél nem régebbi nyilatkozat bemutatása és másolatának

29

leadása, amellett, hogy az Egyetem indokolt esetben környezettanulmányt kérhet a lakcím szerinti
háztartásról.
Az Egyetem közjegyző vagy jegyző előtt tett nyilatkozatot kér a szülőktől, amely nyilatkozati forma plusz
adatkezelést generál a közjegyző vagy jegyző előtt. Amennyiben a szülők nyilatkozatokat a közjegyző előtt
teszik meg annak érdekében, hogy a közjegyző az általuk előadott tényt közjegyzői okiratba foglalja, akkor
a szülők nyilatkozata így közokiratnak minősül. A jegyző előtt tett nyilatkozat azonban nem egyenértékű,
hiszen, ha a szülők a jegyző előtt nyilatkoznak arról, hogy adott személy nem él a háztartásban, az írásba
foglalt nyilatkozat nem minősül közokiratnak. Az Egyetem a Hatóság erre irányuló kérdésére sem tudott
választ adni arra, hogy miért követelik meg e nyilatkozati formát – ezzel új adatkezelést generálva a
közjegyző vagy jegyző előtt –, és miért nem elegendő, ha az érintett személy két tanú előtt tesz
nyilatkozatot, amely nyilatkozat teljes bizonyító erejű magánokirat, amely ellenkező bizonyításig tanúsítja
az okiratban szereplő körülményeket.
A Hatóság megítélése szerint a GDPR 5. cikk (1) bekezdés c) pontja szerinti adattakarékosság elvébe
ütközik, ha az Egyetem – ezzel többletadatkezelést generálva – közjegyző vagy jegyző előtti
nyilatkozattételt kíván, mivel a Hatóság álláspontja szerint a két tanú által aláírt nyilatkozat is képes lenne
biztosítani az Egyetem által elérni kívánt célt.
A környezettanulmány egy olyan hatósági eszköz, amely kifejezetten magánszféra-korlátozó, és amelyet
akkor végez az erre hatáskörrel és illetékességgel rendelkező szerv, amennyivel valamely jogszabály erre
felhatalmazza. Az Egyetem nem nyújt arról tájékoztatást, hogy pontosan mely jogszabály ad
felhatalmazást arra, hogy környezettanulmány elvégzésére kérje fel a hatáskörrel és illetékességgel
rendelkező hatóságot, így az átláthatatlan adatkezelés a GDPR 5. cikk (1) bekezdés a) pontjába ütközik.
b)
A pontrendszerben a pontszámot egységesen az egy főre jutó jövedelem alapján kapja a hallgató:
az Egyetem nem tesz különbséget aközött, hogy adott jövedelem munkabérből, végkielégítésből, családi
pótlékból, egyéb járadékból, illetve bármilyen egyéb bevételből származik-e.
A Hatóság e célból megfelelőnek tartja, ha az Egyetem bekéri a háztartásban élő személyek lakossági
bankszámlakivonatát, illetve ezen felül igazolni kéri, hogy a vállalkozásból/őstermelői
tevékenységből/egyéb tevékenységből (a továbbiakban együtt: egyéb bevételek) származó mennyi
jövedelem folyt be, mivel ezen adatok alapján megállapítható, hogy adott személynek összesen mennyi
jövedelme származott az adott időszakban.
Az Egyetem azonban emellett NAV-jövedelemigazolást kér annak igazolásához, hogy a vizsgált
időszakban volt-e a háztartásban élő személynek adóköteles jövedelme, és amennyiben igen, mennyi
adóköteles jövedelme volt, amely igazolás a Hatóság álláspontja szerint akkor lehet szükséges, ha
valamilyen okból kifolyólag a személy jövedelme nem szerepel sem a lakossági bankszámlakivonaton,
sem pedig az egyéb bevételek között, pl. azért, mert a jövedelem készpénzben folyt be.
Nem jelenik meg szempontként, hogy adott személy munkaviszonyban (vagy egyéb foglalkoztatásra
irányuló jogviszonyban) áll-e, illetve amennyiben igen, konkrétan az adott munkaviszonyból mennyi
jövedelme származik, így nem lehet szükséges a lakossági bankszámlakivonat mellett a munkáltató által
a nettó keresetről kiállított igazolás kezelése, kizárólag abban az esetben, ha a jövedelem nem jelenik meg
a lakossági a lakossági bankszámlakivonaton, sem pedig az egyéb bevételek között, pl. azért, mert a
kereset készpénzben folyt be.
Mindezekből kifolyólag a végkielégítés nettó összegének igazolása semmilyen célt nem szolgál, az
Egyetemnek nem szükséges tudnia arról, hogy a háztartásban élő személy elvesztette munkahelyét vagy
munkahelyet váltott, ahogyan azt sem, hogy mekkora összegű végkielégítést kapott. Bár a vizsgált
időszakban befolyt egy főre jutó jövedelem megállapításához hozzá kell számítani a kapott végkielégítést
is, amit a személynek igazolnia kell, kifejezetten a végkielégítés nettó összegének igazolása akkor lehet
célhoz kötött és szükséges, ha ez az összeg nem jelenik meg a lakossági a lakossági

30

bankszámlakivonaton, sem pedig az egyéb bevételek között, pl. azért, mert azt a háztartásban élő személy
készpénzben kapta meg.
Fentiek alapján a Hatóság megállapította, hogy nem átlátható, hogy az Egyetem az egy háztartásban élők
egy főre jutó jövedelmének megállapítása során mely igazolást pontosan milyen célból kér benyújtani, így
az adatkezelés sérti a GDPR 5. cikk (1) bekezdés a) pontját.
c)
Az Egyetem a vállalkozásból vagy egyéb gazdasági érdekeltségből származó jövedelem részletes
bemutatását kéri. A kitöltendő űrlapon szerepel a haszonszerző neve, rokonsági foka a pályázóval, a
vállalkozás neve és székhelye, adószáma, telefonszáma, a munkavégzés jellege, a vállalkozás formája, a
vállalkozás alkalmazottainak adatai (beosztott neve, beosztása, havi nettó átlagbére), a rendszeresen
felmerülő kiadások, a vállalkozás részletes bemutatása (milyen tevékenységet végez) vagy a szüneteltetés
oka, a havi bevétel összege, a haszonszerző által bérként kivett jövedelem havonta, a haszonszerző által
szerzett egyéb jövedelem összege fél évre visszamenőleg.
Mind a Korm. rendelet 21. § (1) bekezdés a) pontjában, mind pedig a TJSZ mellékletében az jelenik meg,
hogy a háztartás egy főre jutó jövedelmét kell figyelembe venni: ebből az következik, hogy az Egyetem e
célból olyan adatkört kezelhet, amely ahhoz szükséges, hogy a háztartásban élő személy havi nettó
jövedelmét – három hónapra visszamenőleg – megállapítsák. E szempont megítéléséhez a „haszonszerző
neve”, illetve a „haszonszerző által bérként kivett jövedelem havonta” mezők adattartalma elegendő, ezen
kívül egyedül „a haszonszerző által szerzett egyéb jövedelem összege fél évre visszamenőleg” elnevezésű
mező adattartalma lehet szükséges, de nem fél évre, hanem kizárólag három hónapra visszamenőleg,
ahogyan azt a Korm. rendelet előírja.
Az egyéb adatok – rokonsági foka a pályázóval, a vállalkozás neve és székhelye, adószáma,
telefonszáma, a munkavégzés jellege, a vállalkozás formája, a rendszeresen felmerülő kiadások, a
vállalkozás részletes bemutatása (milyen tevékenységet végez) vagy a szüneteltetés oka – nem
szükségesek a Korm. rendelet 21. § (1) bekezdés a) pontjában szereplő szempont megítéléséhez, ezáltal
az adatok kezelése a GDPR 5. cikk (1) bekezdés c) pontjába ütközik. Mivel az adat kezelése nem
szükséges a jogszabály által előírt feltétel érvényesítéséhez, ezáltal az adatkezelés jogalap nélküli, a
GDPR 6. cikk (1) bekezdését is sérti.
Különösen jogsértő a vállalkozás alkalmazottai adatainak (beosztott neve, beosztása, havi nettó átlagbére)
kezelése, akik valószínűsíthetően nem mind egy háztartásban élnek a pályázó hallgatóval, így a rájuk
vonatkozó bármilyen személyes adat kezelése jogalap nélküli, azaz a GDPR 6. cikk (1) pontjába ütközik.
d)
Az Egyetem az őstermelői tevékenység részletes bemutatását kéri. A kitöltendő űrlapon szerepel
az őstermelő neve, rokonsági fok a pályázóval, telefonszám, munkavégzés jellege, a háztartásban élők
közül a gazdaságban dolgozók, rendszeres és eseti kiadások egy évre visszamenőleg, a földterület
mérete, a gazdaság részletes leírása vagy megszűnésének oka, az őstermelői tevékenységből keletkezett
bevétel, az őstermelői tevékenységből keletkezett haszon.
A b) pontban kifejtetteket fenntartva a Hatóság azon az állásponton van, hogy az egy háztartásban élők
egy főre jutó jövedelmének meghatározásához nem szükséges a kitöltendő űrlapon szereplő valamennyi
adat. E szempont megítéléséhez az őstermelő neve, a háztartásban élők közül a gazdaságban dolgozók,
illetőleg az őstermelői tevékenységből keletkezett jövedelem szükséges. A pályázóval fennálló rokonsági
fokára vonatkozó adat, a telefonszám, munkavégzés jellegének ismertetése, a rendszeres és eseti
kiadások ismertetése egy évre visszamenőleg, a földterület mérete, a gazdaság részletes leírása vagy
megszűnésének okára vonatkozó adatok kezelése nem szükséges, ezért a GDPR 5. cikk (1) bekezdés c)
pontjába ütközik. Mivel ezen adatok kezelése nem szükséges a jogszabály által előírt feltétel
érvényesítéséhez, ezáltal az adatkezelés jogalap nélküli, a GDPR 6. cikk (1) bekezdését is sérti.
III.2.2. A képzési hely pályázó lakhelyétől való távolságának, valamint az utazás időtartama és
költségének igazolása körében kezelt adatok jogszerűsége

31

E körben a hallgató – a Korm. rendelet 21. § (1) bekezdés b) pontjával összhangban – egyrészt arra kap
pontot, hogy lakóhelye hol található: akkor jár pont, ha kollégiumban tartózkodik, vagy kollégiumi
elhelyezésre vonatkozó pályázatát elutasították, ezért más tartózkodási helyen lakik. Nem jár pont akkor,
ha állandó lakcíme szerinti háztartásban vagy más tartózkodási helyen lakik (de nem azért, mert a
kollégiumi elhelyezésre vonatkozó pályázatát elutasították volna).
E körben szükséges kezelni a hallgató lakcímére vonatkozó adatát, melyet lakcímkártyával tud igazolni,
illetve azt, hogy kollégiumban tartózkodik vagy – elutasított kollégiumi jelentkezés esetén – más
tartózkodási helyen. Az Egyetem ehhez a más tartózkodási hely (pl. albérlet) létesítésére irányuló a –
teljes, és nem kivonatolt – szerződés másolatát vagy az érdekelt felek két tanú előtt tett nyilatkozatának
leadását követeli meg.
A Hatóság álláspontja szerint nem szükséges kezelni a teljes szerződés tartalmát, különösen nem a másik
szerződő fél személyes adatait: a Hatóság e körben nem fogadta el megfelelő indoknak az Egyetem azon
érvelését, hogy a teljes szerződés adattartalma – így különösen a másik szerződő fél személyes adatai –
nem szükséges az igazolandó körülmény megállapításához, elegendő lenne a kivonatolt szerződés
bekérése, amelyből kitűnik, hogy a szerződést a hallgató kötötte, valamint az, hogy mire irányul a
szerződés (pl. albérleti lakhatás).
A tartózkodási hely létesítésére irányuló szerződés teljes másolatának kezelése nem felel meg a GDPR
5. cikk (1) bekezdés c) pontjának. Mivel az adat kezelése nem szükséges a jogszabály által előírt feltétel
érvényesítéséhez, ezáltal az adatkezelés jogalap nélküli, a GDPR 6. cikk (1) bekezdését is sérti.
III.2.3. A pályázó saját körülményeinek igazolása körében kezelt adatok jogszerűsége
A pályázó saját helyzetére tekintettel alábbi körülmények fennállása esetén kap pontszámot: árva pályázó,
félárva pályázó, az egyik szülő ismeretlen, súlyos fogyatékkal vagy tartós betegséggel élő pályázó, saját
krónikus betegség (a betegség súlyossága és a betegség miatt rendszeresen felmerülő egészségügyi
kiadások alapján), saját rokkantság (az egészségi állapot mértéke, valamint a rokkantság miatt
rendszeresen felmerülő egészségügyi kiadások alapján), saját gyermeke van vagy vele egy háztartásban
gyermek él, öneltartó pályázó.
a)
Az árvaság, félárvaság olyan szempont, amit az Egyetem a Korm. rendelet 16. § (2), illetve
(3) bekezdése alapján köteles figyelembe venni.
A Hatóság álláspontja szerint megfelelő gyakorlat, hogy az Egyetem az árvaság vagy félárvaság eseteit a
halotti anyakönyvi kivonattal tartja szükségesnek igazolni, ugyanis ezen okmány tudja alátámasztani a
halál tényét.
A teljes halotti anyakönyvi kivonat azonban a következő adatokat tartalmazza: az elhalt házassági nevét,
születési családi és utónevét, nemét, családi állapotát, születési helyét és idejét vagy életkorát, igazolt
nem magyar állampolgárságát, hontalanságát vagy ismeretlen állampolgárságát, magyar
állampolgárságának megszűnését, a haláleset helyét és idejét, az elhalt apjának és anyjának születési
családi és utónevét, az elhalt házastársának vagy bejegyzett élettársának születési családi és utónevét, a
halál tényének bírósági határozattal történt megállapítása esetén a bíróság megnevezését, a határozat
számát, a határozat jogerőre emelkedésének időpontját, a holtnak nyilvánítás esetén a határozatot hozó
bíróság megnevezését, a határozat számát, a határozat jogerőre emelkedésének időpontját.
A teljes okmány tehát olyan adatokat is tartalmaz, amely kezelése nem szükséges az Egyetem számára
az elbírálás során: elegendő, ha az okmányból kitűnik a halál ténye, illetve, ha az elhunyt személye
beazonosítható.
A halotti anyakönyvi kivonat teljes másolatának kezelése a GDPR 5. cikk (1) bekezdés c) pontjába ütközik.

32

Mivel a halál tényén és az elhunyt nevén túl további adat kezelése nem szükséges a jogszabály által előírt
feltétel érvényesítéséhez, ezáltal az adatkezelés jogalap nélküli, a GDPR 6. cikk (1) bekezdését is sérti.
Mind az árvaság, mind a félárvaság együtt jár továbbá emellett egyfajta anyagi vonzattal, amire tekintettel
az Egyetem az árvaellátásról szóló dokumentum, illetve a Nyugdíjfolyósító Igazgatóság által az özvegyi
nyugdíj összegéről kiállított igazolás másolatának benyújtását kéri.
Az Egyetem ezen igazolások benyújtását vagylagosan írja elő, ugyanis a pályázó hallgató választhat, hogy
az árvaellátásról szóló dokumentumot, illetve a Nyugdíjfolyósító Igazgatóság igazolását adja le, vagy pedig
ehelyett az adott személy minden lakossági bankszámlájának bankszámlakivonatát csatolja.
Ha adott körülményt több különféle módon lehet igazolni, az Egyetem kötelezettsége, hogy mérlegelje,
melyik megoldás jár kevesebb személyes adat kezelésével, és az adatminimalizálás elvének
érvényesülése szempontjából optimálisabb megoldást válassza. Ebben a körben az Egyetemnek az
Igazoláslista 8.8.1. pontjában fel kellett volna hívnia a hallgató figyelmét, hogy az árvaellátásról szóló
dokumentumot, illetve a Nyugdíjfolyósító Igazgatóság igazolását kizárólag abban az esetben adja le, ha a
pályázathoz egyébként nem lenne köteles csatolni bankszámlakivonatát. A teljes okmánymásolat kezelése
azonban ebben az esetben sem lenne megfelelő, az Egyetemnek mérlegelnie kellene, mely adatok
kezelése szükséges az árvaság vagy félárvaság igazolásához, és a kizárólag ezen adatokat tartalmazó
kivonat benyújtására felhívni a hallgatót.
Fentiek alapján az árvaellátásról szóló dokumentum, illetve a Nyugdíjfolyósító Igazgatóság által az özvegyi
nyugdíj összegéről kiállított igazolás – bármiféle kiegészítő megjegyzés, illetve utasítás nélküli – teljes
másolatának kezelése a GDPR 5. cikk (1) bekezdés c) pontjába ütközik, mivel a dokumentumok
kezelésének – az Egyetem gyakorlatában is megjelenő – megfelelő, kevesebb személyes adat
kezelésével együtt járó alternatívája van. Mivel az okmány kezelése nem szükséges a jogszabály által
előírt feltétel érvényesítéséhez, ezáltal az adatkezelés jogalap nélküli, a GDPR 6. cikk (1) bekezdését is
sérti.
b)
A hallgató saját rokkantságára tekintettel pontszámot kap a pályázat elbírálása során a rokkantság
foka és az amiatt felmerülő rendszeres kiadások alapján differenciáltan. A TJSZ ehhez kapcsolódóan az
alábbi értékelési szempontot tartalmazza: „a pályázó saját rokkantsága esetén az egészségi állapot
mértéke, valamint a rokkantság miatt rendszeresen felmerülő egészségügyi kiadások alapján 0-13
közötti pont (a pontszám pontos értékéről a kiadások függvényében az ESZB dönt)”. A TJSZ e
rendelkezése alapján az állapítható meg, hogy a rokkantság miatt felmerülő kiadások alapján kapja az
érintett a 0-13 pontot, a rokkantság foka pedig – hiába így szól a TJSZ – nem releváns az e körülmény
alapján járó pontszám tekintetében.
A Korm. rendelet 21. § (1) bekezdésében kifejezetten nem jelenik meg az, hogy a hallgató rokkantságát
figyelembe kellene venni a szociális helyzet megítélésekor, azonban az (1) bekezdés e) pontja szerinti –
„a hallgató egészségi állapota miatt rendszeresen felmerülő egészségügyi kiadások” – köréhez érthetőek
a rokkantsággal rendszeresen felmerülő egészségügyi kiadások is. A Hatóság erre tekintettel – a III.1.1.2.
pont d) alpontjában – azt állapította meg, hogy az Egyetem kizárólag az egészségügyi kiadásokra
vonatkozó információ kezeléséhez rendelkezik jogalappal.
A rokkantság fokáról szóló határozat kezeléséhez az Egyetem nem rendelkezik megfelelő jogalappal.
c)
A Korm. rendelet 21. § (1) bekezdés d) pontja alapján a szociális helyzet megítélésekor figyelembe
kell venni, hogy a fogyatékos hallgatónak mekkora összeget kell fordítania különleges eszközök
beszerzésére és fenntartására, speciális utazási szükségleteire, valamint személyi segítő, illetve jelnyelvi
tolmács igénybevételére.
A TJSZ melléklete ennek ellenére nem azt tartalmazza azt, hogy a pályázó hallgató – fennálló
fogyatékossága esetén – a fogyatékossággal kapcsolatban felmerülő költségekre tekintettel eltérő
pontszámot kapna, hanem a hallgató saját fogyatékosságára tekintettel kap pontot.

33

Mivel kizárólag a fogyatékossággal összefüggő rendszeres kiadások ismerete releváns, a GDPR 5. cikk
(1) bekezdés c) pontjába ütközik a fogyatékosságról szóló teljes szakorvosi igazolás kezelése, hiszen a
Korm. rendelet a felmerülő költségek ismeretén túl más információ kezelésére nem jogosítja fel az
Egyetemet. Mivel az adat kezelése nem szükséges a jogszabály által előírt feltétel érvényesítéséhez,
ezáltal az adatkezelés jogalap nélküli, a GDPR 6. cikk (1) bekezdését is sérti.
d)
A pályázó pontszámot kap arra, ha saját gyereke van: e körülmény összhangban van a Korm.
rendelet 2. § (1) ea) pontjával, miszerint családfenntartó az, akinek legalább egy gyereke van. Azt a
körülményt, hogy a hallgató családfenntartó, a Korm. rendelet 16. § (2) bekezdés c) pontja szerint kell
figyelembe venni.
Ennek igazolására az Egyetem álláspontja szerint megfelelő lehet, ha a pályázó benyújtja a még nem
iskoláskorú gyermek esetén a gyermek születési anyakönyvi kivonatának, személyazonosító
igazolványának vagy lakcímkártyájának másolatát, hiszen az „anyja neve” személyes adat alapján lehet
megállapítani a családszerkezetet.
A születési anyakönyvi kivonat tartalmazza a gyermek születési családi és utónevét, nemét, születési
helyét és idejét, származási helyét, az apa és az anya születési családi és utónevét, a bejegyzett személy
halálának tényét, helyét és idejét, a gyermek és a szülők igazolt nem magyar állampolgárságát,
hontalanságát vagy ismeretlen állampolgárságát, magyar állampolgárságának megszűnését, a gyermekek
védelméről és a gyámügyi igazgatásról szóló törvény szerinti nyilatkozat esetén annak tényét és a vér
szerinti szülő vagy szülők 69/B. § (1) bekezdés b) pont ba) alpontjában foglalt adatát, vagy - ha a papír
alapú anyakönyvbe az örökbefogadás tényét jegyezték be - az örökbefogadás tényét, valamint az
örökbefogadó szülő vagy szülők 69/B. § (1) bekezdés b) pont ba) és bi) alpontjában foglalt adatait, az
örökbefogadott gyermek magyar állampolgárságát, ha nem magyar állampolgár szülők fogadták örökbe,
a hontalan szülők Magyarországon született gyermeke magyar állampolgárságának tényét.
A lakcímkártya tartalmazza a családi és utónevet, születési nevet, születési helyet és időt, anyja nevét,
személyi azonosítót, a lakcím, a tartózkodási hely, és ezek érvényességi idejét, okmányazonosítót, a
kiállítás keltét és a kiállító hatóság megnevezését.
A személyazonosító igazolvány tartalmazza a személy születési nevét, születési helyét, születési idejét,
állampolgárságát, anyja nevét, nemét, arcképét, aláírását, ha a 14. életévét betöltötte, a személyazonosító
igazolvány okmányazonosítóját, az okmány érvényességi idejét, a személyazonosító igazolvány
kiállításának keltét, a kiadó magyar állam kódját és a kiállító hatóság nevét.
A beadandó okmányokban lényegesen tágabb adatkör szerepel, mint az „anyja neve” személyes adat,
amely adat az Egyetem álláspontja szerint szükséges lenne annak alátámasztásához, hogy a pályázó
hallgatónak saját gyermeke van. A születési anyakönyvi kivonat, a személyazonosító igazolvány, illetve a
lakcímkártya teljes másolatának benyújtása az adattakarékosság elvébe ütközik, hiszen az ezen
okmányokban szereplő valamennyi személyes adat ismerete nem szükséges ahhoz, hogy megállapítható
legyen, van-e saját gyermeke a hallgatónak. Az Egyetem adatkezelése ezáltal a GDPR 5. cikk (1)
bekezdés b) pontjába ütközött.
d)
A pályázó hallgató plusz pontot kap arra, ha öneltartónak minősül. Az Igazoláslista szerint öneltartó
az a személy, akinek nincsenek eltartói, gazdaságilag önálló háztartást képez, és akinek szülei/rokonai a
megélhetését semmilyen formában (lakhatási, utazási, étkezési költségek) nem tudják, vagy nem kívánják
támogatni.
A Hatóság megfelelőnek tartja, ha az Egyetem e körülményt a szülők nyilatkozatával kéri igazolni, azonban
sem a nyilatkozattétel formája, sem pedig annak tartalma nem szükséges az igazolandó körülmény
alátámasztásához.

34

A Hatóság megítélése szerint a GDPR 5. cikk (1) bekezdés c) pontja szerinti adattakarékosság elvébe
ütközik, ha az Egyetem – ezzel többletadatkezelést generálva – közjegyző vagy jegyző előtti
nyilatkozattételt kíván, mivel a Hatóság álláspontja szerint a két tanú által aláírt nyilatkozat is képes lenne
biztosítani az Egyetem által elérni kívánt célt.
Az Egyetem előírja, hogy a szülők azt is kötelesek részletezni, hogy mi az oka annak, hogy a pályázó
hallgató önálló háztartást képez. A különélésnek számos olyan oka lehet (így többek között a családon
belüli rossz viszony, a hallgató saját döntése, hogy önálló életet éljen), amely okok ismerete nem lehet
releváns abból a szempontból, hogy a hallgató egyébként öneltartó-e vagy sem. Az okok részletes
ismertetése súlyosan magánszféra korlátozó lehet, annak a Hatóság álláspontja szerint nincs jogszerű
célja, így az a GDPR 5. cikk (1) bekezdés b) pontjába ütközik.
Az öneltartó hallgató szülei továbbá (jegyző vagy közjegyző előtt) nyilatkoznak arról, hogy nem tudják vagy
nem kívánják támogatni a hallgató megélhetését, azaz a hallgató tőlük anyagi támogatásban nem részesül,
így értelemszerűen szüleinek jövedelme nem jelenik meg az ő bevételei között, amit egyébként a hallgató
minden lakossági bankszámlájának bankszámlakivonatával igazol. Mindemellett a Hatóság álláspontja
szerint az Egyetemnek nem szükséges kezelnie az öneltartó pályázó szüleinek NAV jövedelemigazolását,
hiszen az a tény, hogy a szülők mennyi jövedelemmel rendelkeznek, nem releváns abból a szempontból,
hogy a hallgató – különálló, önálló – háztartásában mennyi jövedelem jut egy főre.
Az Egyetem szerint azért szükséges a szülők fenti nyilatkozatának beszerzése, hogy elmondható legyen,
hogy a szülők abban az esetben sem tudnák őt támogatni, ha arra a jogszabályban fennálló tartási
kötelezettségük alapján erre kötelesek lennének, azonban a hallgató nemcsak abban az esetben minősül
öneltartónak, ha a szülei nem tudják támogatni megélhetését, hanem akkor is, ha a szülők pusztán –
bármilyen okból kifolyólag – nem kívánják támogatni a hallgatót anyagilag. Így hiába szerepel a szülők
NAV jövedelemigazolásán, hogy mennyi adóköteles jövedelemmel rendelkeznek, amennyiben a hallgató
azért minősül öneltartónak, mert a szülei – bár tudnák, de – nem kívánják támogatni anyagilag, akkor
valójában a szülők NAV jövedelemigazolása kezelésének semmilyen jogszerű célja nincs. Amennyiben
NAV olyan igazolást állít ki, hogy a szülők nem rendelkeznek adóköteles jövedelemmel, azaz ha akarnák,
se tudják támogatni a hallgatót, ezen igazolás kezelése nem szükséges, hiszen a szülők nyilatkozata már
tartalmazza, hogy a hallgatót nem tudják támogatni.
Bár a továbbtanuló nagykorú gyermek szülei a Ptk. alapján tartásra kötelezhetőek a gyermek rászorultsága
esetén, ez egy olyan esetleges cél, amely jogszerűen nem jelenhet meg szempontként, különösen azért
nem, mert az ösztöndíj megítélése egy múltbéli időszak (a pályázat leadását megelőzően kijelölt hat hónap
rendszeres, illetve rendkívüli jövedelme) alapján történik, így nem lehet releváns, ha az öneltartó pályázó
a jövőben esetlegesen érvényesíti a tartáshoz való igényét.
Fentiek alapján az öneltartó hallgató szülei NAV jövedelemigazolásának kezelése nem felel meg a GDPR
5. cikk (1) bekezdés b) és c) pontjának.
III.2.4. A pályázóval egy háztartásban élő személyek körülményeinek igazolása körében kezelt
adatok jogszerűsége
a)
A Hatóság a III.2.3. a) pontjában tett megállapításokat a pályázóval egy háztartásban élő
személyek tekintetében is fenntartja, így a pályázóval egy háztartásban szereplő személy
árvaságára/félárvaságára vonatkozó adat kezelése jogalap nélküli, az árvaellátásról szóló dokumentum,
illetve a Nyugdíjfolyósító Igazgatóság által az özvegyi nyugdíj összegéről kiállított igazolás kezelése a
GDPR 5. cikk (1) bekezdés c) pontjába ütközik, mivel a dokumentumok kezelésének – az Egyetem
gyakorlatában is megjelenő – megfelelő, kevesebb személyes adat kezelésével együtt járó alternatívája
van. Mivel az igazolások kezelése nem szükséges a jogszabály által előírt feltétel érvényesítéséhez,
ezáltal az adatkezelés jogalap nélküli, a GDPR 6. cikk (1) bekezdését is sérti.

35

b)
A Hatóság a III.2.3. b) pontjában tett megállapításokat a pályázóval egy háztartásban élő
személyek tekintetében is fenntartja, így megállapítja a pályázóval egy háztartásban élő rokkant személyre
vonatkozó, a rokkantság fokáról szóló határozat kezelése jogalap nélküli.
c)
A Hatóság a III.2.3. c) pontjában tett megállapításokat a pályázóval egy háztartásban élő
személyek tekintetében is fenntartja. Mivel kizárólag a fogyatékossággal összefüggő rendszeres kiadások
ismerete releváns, a GDPR 5. cikk (1) bekezdés c) pontjába ütközik a hallgatóval egy háztartásban élő
személyre vonatkozó, fogyatékosságról szóló teljes szakorvosi igazolás kezelése, hiszen a Korm. rendelet
a felmerülő költségek ismeretén túl más információ kezelésére nem jogosítja fel az Egyetemet. Mivel az
felmerülő költségeken túl további adatok kezelése nem szükséges a jogszabály által előírt feltétel
érvényesítéséhez, ezáltal a további adatkezelés jogalap nélküli, a GDPR 6. cikk (1) bekezdését is sérti.
d)
A pályázó hallgató annak ellenére kap pontszámot kap arra, ha szülei elváltak vagy szülője őt
egyedül neveli (kivéve abban az esetben, ha az őt nevelő szülő újraházasodott vagy élettárssal él együtt),
hogy kifejezetten e szempont a Korm. rendelet 21. § (1) bekezdésében semmilyen formában nem jelenik
meg.
da) Az Egyetem az egyedül nevelés tényét a közjegyző vagy a helyi önkormányzat jegyzője által kiállított,
a különélés tényéről szóló igazolással kéri igazolni, amelyet helyettesít, ha az egy háztartásban élőkről
szóló igazoláson az adott személy nem szerepel.
Mivel az Egyetemnek nincs jogalapja kezelni az arra vonatkozó információt, hogy a hallgató szülője őt
egyedül neveli, ez az információ kizárólag abból a szempontból lehet releváns, hogy a másik szülő a
háztartásban él-e: ezen információ is amiatt, hogy jövedelmét hozzá kell-e számítani a háztartás
jövedelméhez vagy sem.
A GDPR 5. cikk (1) bekezdés c) pontja sérül, ha alapesetben alternatív módon írja elő az egyetem a
nyilatkozat vagy az igazolás benyújtását, mivel a benyújtandó nyilatkozat előállítása további adatkezelést
generál a közjegyző vagy jegyző előtt, amikor az Egyetem által egyébként már kezelt igazolás a legtöbb
esetben képes alátámasztani ezt az igazolandó körülményt – a nem egy háztartásban élés tényét – is. A
Hatóság álláspontja szerint az lenne a helyes gyakorlat, ha az Egyetem főszabályként azt rögzítené, hogy
e körülményt az – egyébként is leadandó – egy háztartásban élőkről szóló igazolással lehet alátámasztani,
és csak azon ritka esetekben szükséges a különélés tényéről külön nyilatkozni, ha valami okból kifolyólag
a különélő szülő – bár már nem él a háztartásban – még szerepel az egy háztartásban élőkről kiállított
igazoláson.
A Hatóság fenntartja a III.2.3. pont e) alpontjában tett megállapításokat, és megállapítja, hogy a közjegyző
vagy jegyző előtt tett nyilatkozati formát jelen esetben is a GDPR 5. cikk (1) bekezdés c) pontjába ütközik.
db) Elvált szülők esetén a gyermektől külön élő szülő által fizetett gyerektartás hozzászámít a háztartás
bevételei közé. Az Egyetem szerint szükséges ismerni a gyermektartás konkrét és valós összegét,
melynek igazolását mindkét szülő két tanú előtt tett írásos nyilatkozatával követeli meg. Amennyiben az
egyik szülő nem tudja, vagy nem kívánja aláírni e nyilatkozatot, a másik szülő a gyermektartás összegét
olyan módon tudja igazolni, hogy közjegyző vagy a helyi önkormányzat jegyzője előtt egyoldalú
nyilatkozatot tesz az összegről, vagy benyújtja a – teljes, nem kivonatolt – házasság bontásáról szóló
jogerős bírósági ítéletet vagy az arról készült jegyzőkönyvet.
A Hatóság álláspontja szerint irreleváns, hogy pontosan mennyi a gyerektartás összege, illetve alapvetően
irreleváns az is, hogy a szülők elváltak-e. Mivel a háztartásban élő személyek valamennyi lakossági
bankszámlakivonatuk másolatát kötelesek leadni, így a gyerektartás pontos összegének ismerete csak
abban az esetben lehet szükséges, ha a gyerektartás a bankszámlakivonaton nem jelenik meg, pl. azért,
mert azt a tartásra kötelezett szülő készpénzben adja át. Mindezek alapján a Hatóság megállapítja, hogy
a gyermektartás összegéről – közjegyző vagy jegyző, illetve két tanú előtt – tett nyilatkozat leadása – az
előzőekben megfogalmazott kivételes esetektől eltekintve – nem felel meg a GDPR 5. cikk (1) bekezdés
c) pontja szerinti adattakarékosság alapelvének.

36

dc) Mivel az Egyetemnek nincs felhatalmazása arra, hogy figyelembe vegye, hogy a hallgató szülei
elváltak, így a Hatóság álláspontja szerint a bontásról szóló ítélet vagy jegyzőkönyv kezelése jogalap
nélküli.
dd) A 2018/2019. tanév igazoláslistái előírták, hogy amennyiben a pályázót egyedül nevelő szülő
újraházasodott vagy élettárssal él együtt, és az új házastárs vagy élettárs a hallgatóval egy háztartásba
költözött, róla is szükségesek az „általános igazolások” között részletezett igazolások. A Hatóság
álláspontja szerint ez – a III.2.1. pontban kifejtettek fenntartásával – megfelelő előírás, mivel az ő
jövedelme épp úgy beleszámít a háztartás bevételei közé, mint az egyéb személyek bevétele. Az Egyetem
azonban előírja továbbá, hogy amennyiben az új élettárs vagy házastárs is elvált vagy élettársi
kapcsolatban volt korábban, és a korábbi kapcsolatából származó gyermek(ek) szintén a háztartás részét
képezi(k), tőle is szükséges a bekérni a gyerektartás valós összegének igazolásra mindkét szülő két tanú
előtt tett írásos nyilatkozatát.
A Hatóság álláspontja szerint – a fentebb kifejtettekkel összhangban – a gyerektartás pontos összegének
ismerete ebben az esetben is kizárólag akkor lehet szükséges, ha a gyerektartás az új házastárs vagy
élettárs bankszámlakivonatán nem jelenik meg, pl. azért, mert azt a tartásra kötelezett szülő készpénzben
adja át. Mindezek alapján a Hatóság megállapítja, hogy az új házastárs vagy élettárs gyermektartás
összegéről – közjegyző vagy jegyző, illetve két tanú előtt – tett nyilatkozatának leadása nem felel meg a
GDPR 5. cikk (1) bekezdés c) pontja szerinti adattakarékosság alapelvének.
e)
A pályázó továbbá pontszámot kap arra, ha a vele egy háztartásban élő még nem iskoláskorú,
köznevelésben, és felsőoktatásban, valamint nappali munkarendű OKJ képzésben részt vevő személyek
után. A Hatóság álláspontja szerint ezen információk ismerete a Korm. rendelet 21. § (1) bekezdés f)
pontjában szereplő azon körülmény megítéléséhez lehet szükséges, hogy a hallgatóval közös
háztartásban mennyi eltartott, illetve eltartott gyermek él.
ea) Az Egyetem azt a tényt, hogy a háztartásban élő gyermek még nem iskoláskorú, a gyermek születési
anyakönyvi kivonata, személyazonosító igazolványa vagy lakcímkártyája másolatával kéri igazolni.
A Hatóság álláspontja szerint e körülmény igazolásához elegendő tudni a gyermek nevét és születési
dátumát, mivel, ha az Egyetem ezen adatokat összeveti az egy háztartásban élő személyekről szóló
igazolással, akkor meg tud róla győződni, hogy az adott személy a háztartásban lakik és iskoláskorú-e már
vagy sem. A Hatóság fentebb – a III.2.3. pont d) alpontjában – kifejtette, hogy e három okmány
adattartalma eltérő, mindegyik okmány a név és születési dátum mellett sok olyan személyes adatot
tartalmaz, amelyek nem relevánsak az életkor megállapítása szempontjából, így a pályázó bármely
okmány teljes másolatát is nyújtja be, az okmánymásolat kezelése sérti a GDPR 5. cikk (1) bekezdés c)
pontját. Mivel a teljes okmány kezelése nem szükséges a jogszabály által előírt feltétel érvényesítéséhez,
ezáltal – a név és születési dátum kezelésén túl – az adatkezelés jogalap nélküli, a GDPR 6. cikk (1)
bekezdését is sérti.
eb) A Hatóság álláspontja szerint megfelelő gyakorlat, ha az Egyetem köznevelésben résztvevő diák
esetében az adott tanévről szóló iskolalátogatási igazolás, felsőoktatásban, nappali munkarendű
képzésben részt vevő, aktív státuszú hallgatótól az adott félévről szóló hallgatói jogviszony igazolás, illetve
nappali munkarendű OKJ képzésben résztvevő személy esetében az adott tanévről szóló iskolalátogatási
igazolás benyújtását írja elő.
f)
Az Egyetem általánosságban előírja, hogy amennyiben valamely, a háztartásban élő személy
(átmeneti) nevelésbe vett gyermek(ek)et gondoz, szükséges a nevelésbe vétel tényéről szóló határozat
másolatának leadása, amely határozatról kitakarható a gyermek eredeti családból való kiemelésének oka
és indoklása. Emellett szükséges az illetékes gyermekvédelmi szakszolgálat által kiállított igazolás a
gyermek(ek) után járó juttatások összegének feltüntetésével.

37

A TJSZ-ben azonban nem jelenik meg szempontként az, hogy a pályázó hallgató pontot kap abban az
esetben, amennyiben valamely, a háztartásban élő személy (átmeneti) nevelésbe vett gyermeket gondoz,
illetve e szempont nem szerepel a Korm. rendelet 16. § (2) és (3) bekezdésében, továbbá a 21. § (1)
bekezdésében sem.
A nevelésbe vétel tényéről szóló határozat másolatának kezelése ezáltal jogalap nélküli, az a GDPR 6.
cikk (1) bekezdését sérti.
II.2.5. Összegzés
A Hatóság tehát a kezelt adatok körének vizsgálata során összefoglalva arra a megállapításra jutott, hogy
az Egyetem az adatkör meghatározásakor megsértette a GDPR 5. cikk (1) bekezdés a) és b) pontjait, illetve
nagy mértékben megsértette a GDPR 5. cikk (1) bekezdés c) pontját.
Több igazolás/okmány esetén nem egyértelmű, hogy azok kezelése mely körülmény alátámasztásához
szükséges, illetve több bekért igazolás/okmány esetén megállapítható volt, hogy azok kezelése nem szolgál
egyértelmű és jogszerű célt, vagy az adott cél teljesítéséhez nem szükséges.
Nagy mértékben jogsértő a teljes okmányok (teljes albérleti szerződés, teljes bontó ítélet, teljes születési
anyakönyvi kivonat, teljes halotti anyakönyvi kivonat, teljes lakcímkártya, teljes személyazonosító
igazolvány) másolatának bekérése, anélkül, hogy az Egyetem mérlegelte volna, hogy az okmány milyen
adatkört tartalmaz, és szükséges-e valamennyi adat kezelése vagy elegendő helyette az okmány
kivonatának benyújtása.
A Hatóság továbbá úgy ítélte meg, hogy az Egyetem nem mérlegelte kellő gondossággal, hogy mely
okmányok, illetve igazolások benyújtása szükséges mindenképp, azaz nem törekedett az
adatminimalizálásra, hanem az jelent meg gyakorlatában, hogy minden igazolni kért körülmény biztosan alá
legyen támasztva, akkor is, ha esetleg adott körülmény igazolása így szükségtelenül plusz adatkör
kezelésével járt együtt.
III.3. Az adatkezelésről nyújtott tájékoztatás
A Hatóság az Egyetem által nyújtott tájékoztatás megfelelőségének vizsgálata körében értékelte a
https://szoc.sc.bme.hu/ oldalon keresztül elérhető valamennyi dokumentum – így az Adatkezelési
tájékoztató, az Igazoláslista, valamint az ESZR felhasználási segédlet – tartalmát, valamint az Egyetem
nyilatkozatait.
III.3.1. A Hatóság a III.1.1. pontban kifejtette, hogy az érintetti hozzájárulás miért nem lehet az Egyetem által
végzett adatkezelés lehetséges jogalapja. Bár az Egyetem tájékoztatta az érintetteket arról, hogy adataik
kezelésére az Nftv. 3. számú melléklet I/B. alcím 1. be) pontja alapján kerül sor, félrevezető emellett az arról
nyújtott tájékoztatás, hogy az adatkezelés egyébként az érintettek – Adatvédelmi tájékoztató megismerését
követő elfogadásával megadott – „egyértelmű és önkéntes” hozzájárulásán alapul.
Különösen jogsértő, hogy az Egyetem nem tett különbséget a pályázó hallgató és harmadik személyek
adatainak kezelése között: fel se merült benne, hogy az általa hivatkozott „pályázat leadásával megadott
hozzájárulás” fel sem merülhet a pályázatot leadó hallgatón kívüli harmadik személyek esetében.
Bár a szociális helyzet megítélésekor figyelembe veendő szempontokat a Korm. rendelet 16. § (2) és (3)
bekezdése, illetve a 21. § (1) bekezdése határozza meg, azaz lényegében – az Nftv. rendelkezésén túl –
a Korm. rendelet ad konkrétabb felhatalmazást az Egyetemnek az adatkezelésre, e jogszabályról az
Egyetem semmilyen módon nem tájékoztatta az érintetteket.
A megtévesztő tájékoztatás különösen azért nem megfelelő, mert ha az adatkezelés hozzájárulásán
alapulna, azt bármikor visszavonhatná, továbbá azért, mivel a tájékoztató 9. pontja arról nyújt tájékoztatást,
hogy az érintett kérheti a hozzájárulása alapján kezelt adatainak törlését, ezáltal úgy tűnik, mintha a pályázó

38

hallgató kérhetné az „egyértelmű és önkéntes” hozzájárulása alapján kezelt adatai törlését, holott erre nincs
lehetősége, hiszen az adatkezelés valójában ún. kötelező adatkezelés, ami a GDPR 6. cikk (1) bekezdés e)
pontján alapul.
Az Egyetem a jogalapról nyújtott megtévesztő tájékoztatás által megsértette a GDPR 13. cikk (1) bekezdés
c) pontját.
III.3.2. Bár az Adatkezelési tájékoztatóból egyértelműen kitűnik, hogy a kezelt személyes adatokat az
Egyetem az ösztöndíj elbírálásához, megállapításához, teljesítéséhez, valamint az állami forrásokkal való
felelős és ellenőrizhető gazdálkodás igazolásához, továbbá kizárólag statisztika készítéséhez használja
fel, azaz ezek alapján nem lehet arra következtetni, hogy a személyes adatok benyújtása, illetve azok
további felhasználása jogellenes célból történne, azonban az nem állapítható meg sem az Adatkezelési
tájékoztató, sem pedig az Egyetem Hatóság felé tett nyilatkozatai alapján, hogy adott személyes adat,
okmány vagy igazolás pontosan miért szükséges, pontosan mi az a körülmény, amelynek
megállapításához azt a hallgatónak meg kell küldenie.
Az adatkezelésről tehát általánosságban elmondható, hogy a személyes adatok kezelése a pályázatok
elbírálása céljából történik, így jó gyakorlat, ha az Egyetem erről tájékoztatást nyújt, azonban az
adatkezelés akkor lehet teljesen átlátható az érintettek számára, ha tisztában vannak azzal, hogy – azon
túl, hogy az adatkezelés a pályázat elbírálása érdekében szükséges – adott adat kezelése pontosan milyen
célból történik, hiszen maga a célhoz kötöttség elve is előírja, hogy az adatkezelés egyértelműen
meghatározott célból történjen, így az Egyetemnek az érintetteket nem általánosságban az adatkezelési
célokról, hanem az egyértelműen meghatározott adatkezelési célokról kell tájékoztatnia.
Bár a TJSZ melléklete tartalmazza, hogy mely körülmények fennállása esetén jár pontszám a pályázatra,
az Igazoláslista pedig felsorolja, hogy mely – személyes adatokat tartalmazó – okmányok, igazolások
leadása szükséges, azonban sehol nem található arról egyértelmű és közérthető tájékoztatás, hogy adott
adat kezelése pontosan milyen célból szükséges, pontosan mely körülmény fennállását hivatott igazolni.
Ennek hiányában az érintett nincs tisztában azzal, hogy pontosan milyen célból bocsátja az Egyetem
rendelkezésére személyes adatait, így mérlegelni sem tudja, hogy adott célból ténylegesen szükséges-e
adott igazolás, okmány benyújtása – ez különösen igaz azokra az esetekre, ahol az Egyetem adott feltétel
fennállását több különböző okmánnyal kéri igazolni.
Fenti gyakorlatával az Egyetem megsértette a GDPR 13. cikk (1) bekezdés c) pontját, hiszen
általánosságban nyújtott tájékoztatást az adatkezelés céljáról, egyesével nem jelenítette meg, hogy adott
személyes adat kezelése milyen célból történik. Mivel az igazolások, okmányok kezelésének konkrét célja
így teljesen átláthatatlan – és a Hatóság álláspontja szerint az Egyetem által sem kellő gondossággal
megfontolt –, az Egyetem ezáltal megsértette a GDPR 5. cikk (1) bekezdés a) pontját is.
III.3.3. A GDPR 12. cikk (1) bekezdése alapján a 13. cikkben említett információk közlését könnyen
hozzáférhető módon kell végezni: a 29. cikk szerinti munkacsoport iránymutatása alapján a tájékoztatás
akkor könnyen hozzáférhető, ha az érintettnek nem kell keresnie a tájékoztatást, hanem azonnal látható
számára, hogy az információt hol és miként érheti el.
Bár az Egyetem tájékoztatást nyújtott arról, hogy a kezelt adatok körét a https://szoc.sc.bme.hu/ oldalon
található Igazoláslista tartalmazza, és a weboldalon nem igényel nagy erőfeszítést megtalálni az
Igazoláslistát, azonban az lenne a GDPR 12. cikk (1) bekezdésének megfelelő gyakorlat, ha az Egyetem
magát az Igazoláslistát is közvetlenül linkelné a tájékoztatóban, vagy ún. többszintű tájékoztatót készítene,
így egy dokumentumban lenne megtalálható a kezelt adatok köréről nyújtott tájékoztatás is.
Fentiek alapján az Egyetem által a kezelt adatok köréről nyújtott tájékoztatás nem volt könnyen
hozzáférhető, az nem felelt meg a GDPR 12. cikk (1) bekezdésének.
III.3.4. Az Adatkezelési tájékoztató, amely a https://szoc.sc.bme.hu/ oldalon elérhető volt a vizsgált
időszakban – illetve amely továbbra is, e határozat keltekor is elérhető – hatálytalan, mivel az 2017.
augusztus 27-én készült, és az még az Infotv. rendelkezéseit tartalmazza, ahelyett, hogy a 2018. május

39

25-étől alkalmazandó GDPR szabályrendszere jelenne meg benne. Ez különösen a 9. pontban tűnik ki,
ahol az érintetti jogokról nyújtott tájékoztatás részeként az Infotv. hivatkozásai találhatóak meg.
Hiába tartalmazza azt a tájékoztatás, hogy az érintett a „hozzájárulásával kezelt adatok tekintetében
kérheti a személyes adatainak törlését”, ami alapvetően – a kontextusból kiragadva – helytálló információ,
azonban, mivel nincs felsorolva, hogy az Egyetem mely adatokat tekinti hozzájárulás alapján kezelt
személyes adatnak, az érintett nincs tisztában azzal, hogy mely adatai esetén élhet törléshez való jogával.
Helyesen tartalmazza a tájékoztatás azt, hogy nem minden esetben illeti meg az érintettet a törléshez való
jog, azonban a tájékoztatás még a korábbi hatályos jogra hivatkozik, azaz csak arról tesz említést, hogy
amennyiben a személyes adatok kezelése jogi kötelezettség céljából történik, úgy nem jogosult az érintett
adatainak törlését kérni. A GDPR azonban szélesebb körben határozza meg azokat az eseteket, amikor
az érintett törlési kérelmét az adatkezelő nem köteles teljesíteni: ezen eseteket a GDPR 17. cikk (3)
bekezdése tartalmazza, amely bekezdés b) pontja kifejezetten úgy rendelkezik, hogy nem alkalmazandó
a GDPR – az érintett törlési jogát tartalmazó – 17. cikk (1) és (2) bekezdése, ha a személyes adatok
kezelését előíró, az adatkezelőre alkalmazandó uniós vagy tagállami jog szerinti kötelezettség teljesítése,
illetve közérdekből vagy az adatkezelőre ruházott közhatalmi jogosítvány gyakorlása keretében végzett
feladat végrehajtása céljából, azaz nem alkalmazandó, ha az adatkezelés jogalapját a GDPR 6. cikk (1)
bekezdés c) vagy e) pont adja.
Fentiek alapján a Hatóság megállapította, hogy az Egyetem pusztán általános tájékoztatást nyújtott arról,
hogy milyen jogalap fennállása esetén van lehetőség törlési kérelmet benyújtani, illetve milyen jogalap
fennállása esetén nem, azonban az érintett számára ez nem hasznos és konkrét információ, hiszen ezen
tájékoztatás alapján arról nincs fogalma, hogy ő a konkrét esetben mely adatai esetén élhet törléssel, és
mely adatai esetén nem.
Bár az Egyetem tájékoztatja az érintetteket arról, hogy joguk van tiltakozni az adatkezelés ellen, nem vezeti
le, hogy erre amiatt van lehetőségük, mert a GDPR 21. cikk (1) bekezdése az e), illetve f) pontos
adatkezelések estén engedi azt meg. A tiltakozáshoz való jog kapcsán a tájékoztató hatálytalan
rendelkezést tartalmaz, hiszen már nem az Infotv. 21. §, hanem a GDPR 21. cikke tartalmazza a tiltakozás
jogintézményét. Bár ebből alapvetően nagy kára nem származik az érintettnek, az átláthatóság elve
alapvetően úgy tud érvényesülni, ha az érintett tisztában van az őt megillető jogokkal, valamint azzal, hogy
mely jogi normában tud tájékozódni ezzel kapcsolatban.
Bár az Egyetem tájékoztatást nyújt az érintett „tájékoztatáshoz”, illetve helyesbítéshez való jogáról, a
tájékoztatás akkor lenne teljesen megfelelő, ha nem tartalmazná tévesen, hogy e jogintézmények az Infotv.
14-15. §-aiban találhatóak, hanem a helyes GDPR-os hivatkozásokról (15. és 16. cikk) nyújtana
tájékoztatást.
Az érintettet mindezeken túl megilleti a GDPR 18. cikkében rögzített korlátozáshoz való jog, amelyről az
Egyetem egyáltalán nem nyújtott tájékoztatást.
Fentiek alapján az Egyetem által az érintetti jogok körében nyújtott tájékoztatás nem felelt meg a GDPR
13. cikk (2) bekezdés b) pontjának.
IV. Alkalmazott szankció és indokolása
A Hatóság megállapította, hogy az Egyetem vizsgált időszakban végzett adatkezelése megsértette a
rendelet 5. cikk (1) bekezdés a), b) és c) pontját, 6. cikk (1) és 9. cikk (2) bekezdését, továbbá 12. cikk (1)
bekezdését és 13. cikkét. E jogsértés vonatkozásában a Hatóság a bírságszankció alkalmazását tartotta
helyénvalónak az alábbiak szerint.
Abban a kérdésben, hogy indokolt-e az adatvédelmi bírság kiszabása, a Hatóság az általános adatvédelmi
rendelet 83. cikk (2) bekezdése és az Infotv.75/A. §-a alapján hivatalból mérlegelte az ügy összes

40

körülményét és megállapította, hogy a jelen eljárás során feltárt jogsértés esetében a figyelmeztetés se
nem arányos, se nem visszatartó erejű szankció, ezért bírság kiszabása szükséges.
Erre tekintettel a Hatóság az Infotv. 61. § (1) bekezdés a) pontja alapján a rendelkező részben foglaltak
szerint döntött, és jelen határozatban a Kötelezettet adatvédelmi bírság megfizetésére kötelezte.
A bírság összegét a Hatóság jogszabályon alapuló mérlegelési jogkörében eljárva határozta meg.
Az általános adatvédelmi rendelt 83. cikk (7) bekezdése alapján az egyes tagállamok – a felügyeleti
hatóságok 58. cikk (2) bekezdése szerinti korrekciós hatáskörének sérelme nélkül – megállapíthatják az
arra vonatkozó szabályokat, hogy az adott tagállami székhelyű közhatalmi vagy egyéb, közfeladatot ellátó
szervvel szemben kiszabható-e közigazgatási bírság, és ha igen, milyen mértékű. Erre tekintettel a
kiszabható bírság mértéke az Infotv. 61. § (4) bekezdés b) pontja alapján húszmillió forintig terjedhet.
A Hatóság a bírságkiszabáskor abból indult ki, hogy – az enyhítő körülményként figyelembe vett –
jogalkotói mulasztás milyen mértékben hatott ki az Egyetem által elkövetett jogsértésekre. Mivel a jogalkotó
pontosan nem határozta meg a kezelendő adatok körét, így az Egyetemre hárult a felelősség, hogy
mérlegelje, hogy a jogalkotó által meghatározott szempontok figyelembevételéhez mely adatok kezelése
szükséges.
Az Egyetemnek követnie kellett volna a jogalkotó által meghatározott szempontokat, és nem írhatott volna
elő új körülményeket, amelyekkel többlet-adatkezelést generált: az GDPR 6. cikk (1) bekezdés e) pontján
túlterjeszkedő adatkör meghatározása, így a jogalap nélküliség, továbbá a célhoz kötöttség és
adattakarékosság megsértése nem a jogalkotó mulasztásából fakadt. Nem jogalkotói hiányosságból fakadt
továbbá az sem, hogy az Egyetem nem nyújtott megfelelő tájékoztatást az érintettek részére, amelyből az
következett, hogy az adatkezelési gyakorlat átláthatatlan. Nem hatott ki továbbá a jogalkotó hiányossága
az Egyetem azon magatartására sem, hogy nem aktualizálta Adatvédelmi tájékoztatóját a GDPR
alkalmazandóvá válását követően.
A Hatóság a bírságkiszabás során az alábbi tényezőket enyhítő körülményként vette figyelembe:
-

a GDPR 6. cikk (1) bekezdés e) pont szerinti jogalap esetén a jogalkotó feladata, hogy
jogszabályban meghatározza – többek között – a kezelendő adatok fajtáit és az adatkezelés célját
és feltételeit; amennyiben e fő szempontok a jogszabályban nem jelennek meg, úgy a
jogalkalmazóra hárul a felelősség annak mérlegelése során, hogy egy közérdekű feladat kezelése
céljából milyen adatkör lehet szükséges;

-

a Hatóság a 150 napos ügyintézési határidőt túllépte.

A Hatóság a bírságkiszabás során az alábbi tényezőket súlyosbító körülményként vette figyelembe:
-

az Egyetem súlyos jogsértést követett el, mivel az általa alkalmazott általános adatkezelési
gyakorlat több alapelvi rendelkezést nagy mértékben sértett: az Egyetem a jogszabályi
felhatalmazás keretein lényegesen túlterjeszkedve határozta meg a kezelendő adatok körét, amely
magatartásával személyes adatok – és kifejezetten különleges adatnak minősülő személyes
adatok – jogalap nélküli, adott esetben cél nélküli, és az esetek nagy részében teljesen
szükségtelen kezelését idézte elő; mindezt olyan módon tette, hogy adatkezelése – a konkrét
adatkezelési célok meghatározásának hiányában – teljesen átláthatatlan volt [GDPR 83. cikk (2)
bekezdés a) pont];

-

az érintettek magas számát, ugyanis az Egyetem a vizsgált időszakban 4919 pályázatot bírált el,
így – tekintettel arra, hogy a leadott igazolások nemcsak a pályázó, hanem egyéb, vele egy
háztartásban élő személyek személyes adatait is tartalmazzák – az érintettek számát a Hatóság
tízezres nagyságrendűre becsülte [GDPR 83. cikk (2) bekezdés a) pont];

-

a jogellenes adatkezelés hosszú időn át, több, mint másfél éven keresztül zajlott [GDPR 83. cikk
(2) bekezdés a) pont];

41

-

az adatkezelés a személyes adatok különleges kategóriáit (a pályázó hallgató, illetve a vele egy
háztartásban élő személyek rokkantságára, fogyatékosságára, illetve tartós krónikus betegségére
vonatkozó adatokat) is érintette [GDPR 83. cikk (2) bekezdés g) pont];

-

az Egyetem minden félévben ösztöndíjpályázatokat ír ki és bírál el, amely tevékenysége nagy
számú személyes adat és különleges személyes adat kezelésével jár együtt, amelyre tekintettel a
megfelelő adatvédelmi tudatosság elvárható lett volna tőle, így felelősségének mértéke magasabb
[GDPR 83. cikk (2) bekezdés d) pont];

-

a nem kellően precízen és konkrétan célmeghatározás hiánya, az ebből következő átláthatatlan
adatkezelés, illetve, hogy az Egyetem nem tudta azonosítani, hogy nagy számban különleges
adatokat kezel, amely adatok kezelésére szigorúbb szabályok vonatkoznak, az Egyetem súlyosan
gondatlan magatartására enged következtetni [GDPR 83. cikk (2) bekezdés b) pont].

A Hatóság a bírságkiszabás során az alábbi egyéb tényezőket vette figyelembe:
-

a Jogelőd eleget tett a Hatóság felé fennálló együttműködési kötelezettségének [GDPR 83. cikk
(2) bekezdés f) pont];

-

a kiszabott bírság akkor képes elérni célját, ha annak összege érezhető mértékű. Az Egyetemnek
– a https://www.bme.hu/bme-koltsegvetese oldalon szereplő adatok alapján – a 2019-es évben
17 707 800 000 forint „költségvetési bevétele” és 17 468 058 000 forint „finanszírozási bevétele”
volt.

A Hatóság a bírságkiszabás során nem tartotta relevánsnak a GDPR 83. cikk (2) bekezdés e), h), i), j) és
k) pontja szerinti körülményeket, mivel azok a konkrét ügy kapcsán nem értelmezhetőek.
IV. Egyéb kérdések:
Az Infotv. 60. § (1) bekezdése alapján a személyes adatok védelméhez való jog érvényesülése érdekében
a Hatóság hivatalból adatvédelmi hatósági eljárást indíthat. Az adatvédelmi hatósági eljárásra az általános
közigazgatási rendtartásról szóló 2016. évi CL. törvény (a továbbiakban: Ákr.) szabályait kell alkalmazni
az Infotv.-ben meghatározott kiegészítésekkel.
Az Ákr. 103. § (1) bekezdése szerint a hivatalbóli eljárásokban az Ákr. kérelemre indult eljárásokra
vonatkozó rendelkezéseit kell alkalmazni az Ákr. 103–105. §-ában foglalt eltérésekkel.
Az Infotv. 38. § (2) és (2a) bekezdése szerint a Hatóság feladata a személyes adatok védelméhez, valamint
a közérdekű és a közérdekből nyilvános adatok megismeréséhez való jog érvényesülésének ellenőrzése
és elősegítése. Az általános adatvédelmi rendeletben a felügyeleti hatóság részére megállapított feladatés hatásköröket a Magyarország joghatósága alá tartozó jogalanyok tekintetében az általános adatvédelmi
rendeletben és az Infotv.-ben meghatározottak szerint a Hatóság gyakorolja. A Hatóság illetékessége az
ország egész területére kiterjed.
Az Infotv. 75/A. § - a szerint a Hatóság az általános adatvédelmi rendelet 83. cikk (2)-(6) bekezdésében
foglalt hatásköreit az arányosság elvének figyelembevételével gyakorolja, különösen azzal, hogy a
személyes adatok kezelésére vonatkozó - jogszabályban vagy az Európai Unió kötelező jogi aktusában
meghatározott - előírások első alkalommal történő megsértése esetén a jogsértés orvoslása iránt – az
általános adatvédelmi rendelet 58. cikkével összhangban – elsősorban az adatkezelő vagy adatfeldolgozó
figyelmeztetésével intézkedik.
A határozatra egyebekben az Ákr. 80. és 81. §-át kell alkalmazni.
Az Ákr. 112. §-a és 116. § (1) bekezdése alapján a határozattal szemben közigazgatási per útján van helye
jogorvoslatnak.

42

A közigazgatási per szabályait a közigazgatási perrendtartásról szóló 2017. évi I. törvény (a továbbiakban:
Kp.) határozza meg. A Kp. 12. § (1) bekezdése alapján a Hatóság döntésével szembeni közigazgatási per
törvényszéki hatáskörbe tartozik, a perre a Kp. 13. § (3) bekezdés a) pont aa) alpontja alapján a Fővárosi
Törvényszék kizárólagosan illetékes.
A Kp. 27. § (1) bekezdés b) pontja alapján a törvényszék hatáskörébe tartozó perben a jogi képviselet
kötelező. A Kp. 39. § (6) bekezdése szerint a keresetlevél benyújtásának a közigazgatási cselekmény
hatályosulására halasztó hatálya nincs.
A Kp. 29. § (1) bekezdése és erre tekintettel a Pp. 604. § szerint alkalmazandó, az elektronikus ügyintézés
és a bizalmi szolgáltatások általános szabályairól szóló 2015. évi CCXXII. törvény (a továbbiakban: Eügyintézési tv.) 9. § (1) bekezdés b) pontja szerint az ügyfél jogi képviselője elektronikus kapcsolattartásra
kötelezett.
A keresetlevél benyújtásának idejét és helyét a Kp. 39. § (1) bekezdése határozza meg. A tárgyalás tartása
iránti kérelem lehetőségéről szóló tájékoztatás a Kp. 77. § (1)-(2) bekezdésén alapul. A közigazgatási per
illetékének mértékét az illetékekről szóló 1990. évi XCIII. törvény (továbbiakban: Itv.) 45/A. § (1) bekezdése
határozza meg. Az illeték előzetes megfizetése alól az Itv. 59. § (1) bekezdése és 62. § (1) bekezdés h)
pontja mentesíti az eljárást kezdeményező felet.
Az Ákr. 135. §-a szerint a kötelezett a törvényes kamatnak megfelelő mértékű késedelmi pótlékot köteles
fizetni, ha pénzfizetési kötelezettségének határidőben nem tesz eleget.
A Polgári Törvénykönyvről szóló 2013. évi V. törvény 6:48. § (1) bekezdése alapján pénztartozás esetén
a kötelezett a késedelembe esés időpontjától kezdődően a késedelemmel érintett naptári félév első napján
érvényes jegybanki alapkamattal megegyező mértékű késedelmi kamatot köteles fizetni.
Budapest, 2020. december 10.

Dr. Péterfalvi Attila
elnök
c. egyetemi tanár


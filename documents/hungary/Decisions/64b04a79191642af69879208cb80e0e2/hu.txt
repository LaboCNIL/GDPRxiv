Ügyszám: NAIH-3748-1/2021.
(NAIH/2020/5483.)

Tárgy: jogsértést megállapító határozat

HATÁROZAT
A Nemzeti Adatvédelmi és Információszabadság Hatóság (a továbbiakban: Hatóság) a […]
(székhely: […]; a továbbiakban: Ügyfél) által fenntartott […] (a továbbiakban: Otthon) üzemelő
elektronikus megfigyelőrendszerrel összefüggő adatkezelésnek – az adatkezelés céljának,
jogalapjának, az adattakarékosság elvének, a megfelelő előzetes tájékoztatásnak vizsgálatára
kiterjedően – a természetes személyeknek a személyes adatok kezelése tekintetében történő
védelméről és az ilyen adatok szabad áramlásáról, valamint a 95/46/EK irányelv hatályon kívül
helyezéséről szóló 2016/679 (EU) rendeletnek (a továbbiakban: általános adatvédelmi
rendelet) való megfelelésének vizsgálatára hivatalból indult adatvédelmi hatósági eljárásban
1. megállapítja, hogy az Ügyfél megsértette az általános adatvédelmi rendelet 5. cikk (1)
bekezdés b) pontja szerinti célhoz kötött adatkezelés elvét azzal, hogy jogszerűtlen
célból üzemeltette a vizsgált időszakban a 9., 10., 11. és 23. számú kamerákat;
2. megállapítja, hogy az Ügyfél megsértette az általános adatvédelmi rendelet 5. cikk (1)
bekezdés c) pontja szerinti adattakarékosság elvét azzal, hogy úgy üzemeltette az 5.,
15., 18. és 21. számú kamerát, illetve úgy üzemelteti a 3., 13., 14., 16., 17., 19., 20. és
22. számú kamerákat, hogy azok alkalmatlanok voltak, illetve alkalmatlanok az Ügyfél
által meghatározott adatkezelési cél elérésére;
3. megállapítja, hogy az Ügyfél megsértette az általános adatvédelmi rendelet 5. cikk (2)
bekezdése szerinti elszámoltathatóság alapelvét azzal, hogy nem igazolta a 22. és 23.
számú kamera látószögének módosítását;
4. megállapítja, hogy az Ügyfél megsértette az általános adatvédelmi rendelet 5. cikk (1)
bekezdés a) pontja szerinti jogszerű és tisztességes adatkezelés elvét az
intézményvezető irodájában elhelyezett 23. számú kamera üzemeltetésével;
5. megállapítja, hogy az Ügyfél megsértette az általános adatvédelmi rendelet 6. cikkét
azzal, hogy nem megfelelő jogalap alapján kezeli az érintettek személyes adatait a
kamerás megfigyeléssel összefüggésben;
6. megállapítja, hogy az Ügyfél megsértette az általános adatvédelmi rendelet 5. cikk (1)
bekezdés a) pontja szerinti átláthatóság elvét és az általános adatvédelmi rendelet 13.
cikk (1)-(2) bekezdését, mivel nem nyújtott megfelelő és átlátható tájékoztatást az
érintettek részére a kamerás megfigyeléssel összefüggő adatkezelésről;
7. utasítja az Ügyfelet arra, hogy – az 5., 15., 18. és 21. számú kamerák kivételével,
tekintettel arra, hogy azokat az Ügyfél már üzemen kívül helyezte – szüntesse meg a
jogellenes adatkezelést a 9., 10., 11. és 23. számú, célhoz kötött adatkezelést sértő
kamerák vonatkozásában a kamerák üzemen kívül helyezésével vagy látószögük
olyan módosításával, hogy az adatkezelés megfeleljen a jogszerű adatkezelés
követelményeinek;
8. utasítja, az Ügyfelet arra, hogy megfelelő jogalap alapján üzemeltesse a Hatóság által
nem kifogásolt, jogszerű célokból alkalmazott és célokra alkalmas kamerákat és
azokról nyújtson megfelelő és átlátható tájékoztatást.

........................................................................................................................................................................................................................................................................
1055 Budapest
Falk Miksa utca 9-11

Tel.: +36 1 391-1400
Fax: +36 1 391-1410

ugyfelszolgalat@naih.hu
www.naih.hu

2
A Hatóság továbbá
500.000, azaz ötszázezer forint
adatvédelmi bírság
megfizetésére kötelezi az Ügyfelelet.
***
A 7. és 8. pontban előírt intézkedés megtételét az Ügyfélnek jelen határozat közlésétől
számított 30 napon belül kell írásban – az azt alátámasztó bizonyítékok előterjesztésével
együtt – igazolnia a Hatóság felé.
Az adatvédelmi bírságot a határozat véglegessé válását követő 15 napon belül a Hatóság
központosított bevételek beszedése célelszámolási forintszámlája (10032000-0104042500000000 Központosított beszedési számla IBAN: HU83 1003 2000 0104 0425 0000 0000)
javára kell megfizetni. Az összeg átutalásakor a NAIH/2020/5483. BÍRS. számra kell
hivatkozni.
Ha az Ügyfél az adatvédelmi bírságfizetési kötelezettségének határidőben nem tesz eleget, a
fenti számlaszámra késedelmi pótlékot köteles fizetni. A késedelmi pótlék mértéke a törvényes
kamat, amely a késedelemmel érintett naptári félév első napján érvényes jegybanki
alapkamattal egyezik meg.
Az adatvédelmi bírság és a késedelmi pótlék, illetve az előírt kötelezettségek nem teljesítése
esetén a Hatóság megindítja a határozat végrehajtását.
Jelen határozattal szemben közigazgatási úton jogorvoslatnak nincs helye, de az a közléstől
számított 30 napon belül a Fővárosi Törvényszékhez címzett keresetlevéllel közigazgatási
perben megtámadható. A szigorított védekezés a keresetindítási határidőt nem érinti. A
keresetlevelet a Hatósághoz kell benyújtani, elektronikusan, amely azt az ügy irataival együtt
továbbítja a bíróságnak. A tárgyalás tartása iránti kérelmet a keresetlevélben jelezni kell. A
szigorított védekezés ideje alatt a bíróság tárgyaláson kívül jár el, ideértve a perorvoslati
eljárásokat is. A teljes személyes illetékmentességben nem részesülők számára a
közigazgatási per illetéke 30.000 Ft, a per tárgyi illetékfeljegyzési jog alá esik. A Fővárosi
Törvényszék előtti eljárásban a jogi képviselet kötelező.
INDOKOLÁS
I. Tényállás, előzmények
1. Bejelentés érkezett a Hatósághoz 2018. május 28. napján, mely szerint a bejelentő az
Ügyfél által fenntartott Otthonban üzemelő kamerarendszert kifogásolta. A bejelentés szerint
kamerákkal van felszerelve az összes helyiség, kivéve a mosdókat, öltözőt és a főnővéri
szobát. A földszinten található egy 1-2 személyes lakószoba, ahol olyan kamera üzemel,
amely egy kartonpapírral van eltakarva. A bejelentés szerint a kamerákat a munkavállalók
munkavégzésének ellenőrzésére is felhasználják, a felvételeket napi rendszerességgel
visszanézik.
2. A Hatóság az általános adatvédelmi rendelet 57. cikk (1) bekezdés f) pontja és az
információs önrendelkezési jogról és az információszabadságról szóló 2011. évi CXII. törvény
(a továbbiakban: Infotv.) 38. § (3) bekezdés a) pontja értelmében a bejelentés alapján

3
NAIH/2018/3445/V. ügyiratszámon vizsgálati eljárást indított a kamerás megfigyeléssel
összefüggő adatkezeléssel összefüggésben.
A vizsgálati eljárásban az Ügyfél nyilatkozatai alapján megállapíthatóvá vált, hogy a huszonöt
kamerából álló, hangfelvételt nem készítő elektronikus megfigyelőrendszert – amelyből egy a
vizsgálati eljárás idején le volt takarva – az Ügyfél üzemelteti az Otthon és annak lakói
vagyonvédelme, valamint a munkarend és a házirend fenntartása, továbbá az emberi élet,
testi épség, személyi szabadság és üzleti titok védelme céljából. Az Ügyfél az adatkezelés
jogalapjaként a munkáltató jogos érdekeinek érvényesítését és az érintettek hozzájárulását
jelölte meg.
Az Ügyfél vizsgálati eljárásban tett nyilatkozata szerint jogos érdekét egyrészt az támasztja
alá, illetve a kamerákra azért van szükség, mert az Otthon udvara körülkerített, azonban a
kerítésen keresztül idegenek bejutását nem akadályozza meg. Az épület földszinti ablakai a
terepszinttől egyszerűen elérhetőek, könnyen bejuthat illetéktelen személy. A kamerák
azonban segítenek ezeket megakadályozni.
Az Ügyfél vizsgálati eljárásban tett nyilatkozata szerint a lakók által vásárolt élelmiszerek más
lakók által történő eltulajdonításával összefüggő vitás helyzetek tisztázását szolgálják a
teakonyhákban elhelyezett kamerák. Az Ügyfél nyilatkozata szerint a teakonyhákban
előfordul, hogy a lakók személyes tárgyakat, ételeket vesznek el egymástól, a másikat
lopással gyanúsítják meg, és mindez az állapotuk romlásához is vezet. A kamerafelvétel
megtekintése után azonban megnyugszanak és visszaáll az eredeti állapot. Ezen kívül
nyomon követhető az is, ha valaki elesik, az milyen szögben és milyen módon történt, így az
Otthon munkatársai célzottan tudnak hozzáfogni a kezeléshez. A teakonyhákban üzemelő
kamerák tehát azon kívül, hogy a vagyon védelmét, a lopások elkerülését is szolgálják, sürgős
baleset esetében növelik a célzott beavatkozást és a gondozottak életben maradását.
A közösségi helyek megfigyelésével kapcsolatban az Ügyfél azt nyilatkozta a vizsgálati
eljárásban, hogy lakók közötti vitás helyzetek esetében azt tudják a felvétellel kideríteni, hogy
ki tette meg az első tettlegességet, mivel az is előfordult, hogy két lakó összevitatkozott, amely
tettlegességhez vezetett. Ezen kívül olyan eset is előfordult, hogy az egyik nővér mosdatást
végzett, és a lakó annyira kapálózott, hogy beverte a kezét, amelyet össze kellett varrni. Emiatt
a lakó hozzátartozója perrel fenyegette meg az Ügyfelet, mivel álláspontja szerint a nővér
ejtette el édesapját. A felvétel azonban tisztázni tudta az esetet és meg tudták védeni
munkatársuk érdekét. A közösségi helyiségekben elhelyezett kamerák tehát az Otthon
házirendjének betartására is szolgálnak a vagyonvédelmi célon felül, mivel korábban több,
lakók közötti atrocitásra került sor, amelyek a közösségi helyiségekben történtek, és ezeket a
kamerák felvételével sikerült tisztázni.
Az irodai helyiségekben üzemelő kamerákkal kapcsolatban az Ügyfél azt nyilatkozta a
vizsgálati eljárásban, hogy az – vagyonvédelem mellett – a lakóknak történő kifizetés
dokumentálására is szolgál. Amennyiben a lakó nincs gyámság alatt, az Otthon köteles pénzt
adni részére. Többször előfordult azonban az, hogy a lakó, illetve annak hozzátartozója nem
ismerte el az átvételi elismervény aláírása után sem, hogy pénzt vett fel, és azzal gyanúsította
az Otthon munkatársát, illetve az Otthont, hogy okirat hamisítása történt. Az irodai
helyiségekben elhelyezett kamerák célja tehát a páncélszekrény, az irodai munkatársak,
valamint az irodában tárolt dokumentumok, felszerelések védelme. Másrészt az irodai
helyiségekben az Otthon hivatalos iratain felül a lakókkal kapcsolatos iratok is megtalálhatóak.
Az Ügyfél alapvető vagyonvédelmi érdeke továbbá az Otthon és a lakók vagyonának védelme,
amelyhez szintén a kamerák nyújtanak segítséget.
A vizsgálati eljárásban megszerzett információk alapján az elektronikus megfigyelőrendszerrel
rögzített adatok megtekintésére a törvényben erre feljogosított személyeken kívül a
jogsértések feltárása és a rendszer működésének ellenőrzése céljából a fenntartó képviselője

4
jogosult, illetve utasítására az adatkezelési felelős munkavállaló. Egy esetleges rendszert
érintő hibajavítás során szükséges elérhetőség a fenntartó belépésével oldható meg. Belépési
azonosító egy darab van. A rendszer nem naplózza a belépéseket. A kamerák kizárólag a
fenntartó részéről érhetőek el, kizárólag az Otthon irodájában elhelyezett központi gépről.
Az Ügyfél vizsgálati eljárásban tett nyilatkozata szerint a kamerák által rögzített felvételeket
felhasználás hiányában maximum három munkanapig őrzi a rendszer. Akinek jogát vagy jogos
érdekét a képfelvétel adatának rögzítése érinti, a képfelvétel rögzítésétől számított három
munkanapon belül jogának vagy jogos érdekének igazolásával kérheti, hogy az adatot, a
felvételt annak kezelője ne semmisítse meg, illetve ne törölje. Az eddigiekben erre főleg
vagyonvédelmi célból került sor, például akkor, amikor meg kívánták találni az idősek, illetve
a munkavállalók eltűnt személyes tárgyait. Ezen kívül az idős lakók veszekedése, vitája során
a testi épség védelme, valamint az illetéktelen személyek benntartózkodásának kontrollálása
érdekében is felhasználják a felvételeket. A felvételeket napi rendszerességgel azonban nem
nézik meg, csak jelzett probléma esetén, és nem továbbítják senkinek.
Az Ügyfél vizsgálati eljárásban tett nyilatkozata szerint a munkavállalók és a lakók a
kamerarendszer telepítését megelőzően szóbeli tájékoztatást kaptak a rendszer kiépítéséről
és annak céljáról, majd a telepítés befejezését követően írásbeli tájékoztatást is kaptak,
melynek átvételéről és a tájékoztatásban foglaltak tudomásul vételéről írásos nyilatkozatot
tettek. Ezek a nyilatkozatok az irodában rendelkezésre állnak. Ezen kívül a munkavállalókat a
kamerarendszer működéséről, annak telepítését megelőzően munkahelyi értekezlet
alkalmával is tájékoztatták az adatvédelmi szabályzat ismertetése során, akik az úgynevezett
„GDPR adatvédelmi oktatási napló” aláírásával, valamint az adatkezelési szabályzat
aláírásával vették tudomásul a tájékoztatást. Az Ügyfél ezen iratok közül a Hatóságnak küldött
munkavállalók által aláírt titoktartási nyilatkozatokat, „munkaszerződési kikötés az
adatkezelési szabályzat megismeréséről, alkalmazásáról, és titoktartási kötelezettségről”
elnevezésű dokumentumot, valamint a munkavállalók által aláírt, 2018. június 13. napján
tartott adatvédelmi oktatásról szóló jegyzőkönyvet.
A Hatóság azon kérdésére, hogy kit tekintenek az elektronikus megfigyelőrendszerrel rögzített
adatok megtekintésére a törvény alapján erre feljogosított személyeknek, és milyen törvény
alapján, az Ügyfél azt nyilatkozta, hogy a […] képviseletét a civil szervezetekre vonatkozó
jogszabályok rendelkezései alapján a kuratórium látja el, illetve tartja a kapcsolatot harmadik
személyekkel, valamint gyakorolja a munkáltatói jogkört a munka törvénykönyvéről szóló
2012. évi I. törvény (a továbbiakban: Mt.) alapján az Otthon dolgozóival szemben.
Az Ügyfél vizsgálati eljárásban tett nyilatkozata szerint továbbá negyven főt foglalkoztat, illetve
nyolcvankettő lakónak ad otthont.
A Hatóság a vizsgálati eljárásban több alkalommal kifejtette, hogy az irodai helyiségekben
üzemelő kamerákkal összefüggő adatkezelés – a kamerák elhelyezése miatt – sérti az
általános adatvédelmi rendelet 5. cikk (1) bekezdés b) pont szerinti célhoz kötött adatkezelés
elvét. A Hatóságnak megküldött kameraképek alapján a kamerák látószöge a munkavállalókra
irányul, figyelve az egész napos tevékenységüket. A Hatóság álláspontja szerint az Otthon,
illetve a lakók iratainak, továbbá a pénznek a védelmére a legalkalmasabb eszköz egy zárható
szekrény, illetve széf.
A Hatóság a teakonyhában üzemelő kamerák üzemeltetését sem tartotta elfogadhatónak,
mivel álláspontja szerint azok a cél elérésére nem alkalmasak. A Hatóság kifejtette, hogy a
kamerafelvételek önmagukban csupán azt tudják rögzíteni, hogy adott esetben valaki
valamilyen élelmiszert vesz magához, de annak bizonyítására nem alkalmas, hogy az adott
személy a valaki más tulajdonában lévő élelmiszert veszi el. Azzal a nyilatkozattal
kapcsolatban pedig, hogy a kamerák ezen helyiségekben sürgős baleset esetében növelik a
célzott beavatkozást és a gondozottak életben maradását, a Hatóság álláspontja az, hogy

5
sürgős beavatkozás esetében életszerűtlen és éppen a beavatkozás hatékonyságát
csökkentené, ha a beavatkozás előtt kamerafelvételek megtekintése alapján próbálnák
rekonstruálni a baleset körülményeit. A megfelelő és gyors ellátást a megfelelő munkaerőnek
kell biztosítani.
A közösségi helyek megfigyelésével kapcsolatban is az volt a Hatóság álláspontja, hogy ezen
helyiségekben sem szükségesek kamerák. A vitás események kapcsán nyilatkozott azon
céllal összefüggésben, hogy megtudják, adott esetben ki folyamodott először tettlegességhez,
a Hatóság álláspontja az, hogy a lényeges a vitás helyzet megszüntetése, illetve a jövőbeni
hasonló helyzetek megakadályozása, amellyel összefüggésben nem annak tisztázása a
legfontosabb, hogy ki tette meg az első tettlegességet.
Az az eset, amikor az egyik nővér mosdatást végzett, és a lakó […], majd a lakó hozzátartozója
perrel fenyegette meg az Otthont, mivel álláspontja szerint a nővér ejtette el édesapját, és a
kamera felvétele tisztázni tudta az esetet és meg tudták védeni munkatársuk érdekét, ebben
az esetben elérte a célját, azonban az egyszeri esetek nem tesznek arányossá egy
adatkezelést. A Hatóság abban az esetben tartaná szükségesnek ebből a szempontból a
munkatársak védelmét mint adatkezelési célt, amennyiben gyakran előfordulnak hasonló
esetek, azonban az Ügyfél több konkrét esetről nem tett említést a vizsgálati eljárásban.
Amennyiben a közösségi helyiségekben a kamerarendszer üzemeltetésének a célja a
vagyontárgyak védelme lenne, a Hatóság azt tartaná elfogadhatónak, ha az adott kamera
látószöge – az általános adatvédelmi rendelet 5. cikk (1) bekezdés b) pont szerinti célhoz
kötött adatkezelés elvéből következően – a védendő vagyontárgyra irányulna. A kamerák ilyen
jellegű áthelyezésére azonban nem került sor a vizsgálati eljárást alatt.
A Hatóság a fentiek alapján a vizsgálati eljárásban megállapította, hogy a munkavállalók
megfigyelése az Ügyfél által meghatározott és folytatott célra nem jogszerű, míg a
vagyonvédelmi célú adatkezelési cél nem világos, nem egyértelmű. A Hatóság álláspontja
szerint az sem volt alátámasztott továbbá, hogy egyáltalán szükséges-e adatkezelés ezen cél
mögötti érdeknek az elérésére. Mindebből következően a Hatóság megállapította, hogy az
Ügyfél jogszerű cél nélkül kezel személyes adatokat az elektronikus megfigyelőrendszerrel
összefüggésben, megsértve ezzel az általános adatvédelmi rendelet 5. cikk (1) bekezdés b)
pontját.
A Hatóság továbbá megállapította, hogy, mivel az Ügyfél csupán hivatkozott a jogos érdek
jogalapjára, ahhoz azonban nem végzett érdekmérlegelést, jogalap nélkül kezeli a
munkavállalók személyes adatait, megsértve ezzel az általános adatvédelmi rendelet 6. cikk
(1) bekezdésének f) pontját.
A Hatóság megállapította azt is, hogy az Ügyfél nem nyújtott megfelelő és közérthető
tájékoztatást a munkavállalók számára, megsértve az általános adatvédelmi rendelet 13.
cikkét.
Minderre tekintettel a Hatóság az általános adatvédelmi rendelet 58. cikk (2) bekezdés b) és
d) pontja és az Infotv. 56. § (1) bekezdése alapján három alkalommal szólította fel
(NAIH/2019/5088., NAIH/2019/5088/4. és NAIH/2020/2767. ügyiratszámú felszólítások) az
Ügyfelet arra, hogy szüntesse meg a kamerás megfigyeléssel összefüggő adatkezelését,
mivel az jogellenes és súlyosan sérti az adatvédelmi követelményeket, valamint mind az
Ügyfél munkavállalóinak, mind a lakóinak személyes adatok védelméhez fűződő jogát. A
Hatóság továbbá felhívta az Ügyfél figyelmét arra, hogy az adatkezelés kizárólag akkor
végezhető, ha az Ügyfél biztosítja annak jogszerűségét és az általános adatvédelmi rendelet
követelményeinek való megfelelését.

6
Az Ügyfél a Hatóság felszólításaira az adatkezelés szükségességét több módon és formában
indokolta, továbbá annak alátámasztására hatásvizsgálatot, valamint adatvédelmi
szabályzatot is készített, és érdekmérlegelést végzett. Ezek a 2020 áprilisában készült
dokumentumok, tartalmukban megegyező módon, ismétlődve azonban – mint ahogyan az
Ügyfél nyilatkozatai – nem támasztották alá az adatkezelés szükségességét. A bejelentő által
kifogásolt adatkezelés a Hatóság felszólításai ellenére továbbra sem alapult megfelelő
jogalapon, és sértette az adatvédelmi követelményeket, valamint mind az Ügyfél
munkavállalóinak, mind a lakóinak személyes adatok védelméhez fűződő jogát. Az Ügyfél
továbbá, bár – nyilatkozata szerint – a megfelelő tájékoztatás követelményének eleget tett,
továbbá adatvédelmi szabályzatot készített, azonban ezek sem feleltek meg az általános
adatvédelmi rendelet szabályainak.
3. A Hatóság ezért az Infotv. 58. § (2) bekezdés a) pont alapján a vizsgálati eljárást lezárta,
és az Infotv. 60. § (1) bekezdése alapján hivatalból NAIH/2020/5483. ügyiratszámon
adatvédelmi hatósági eljárást indított a bejelentéssel érintett adatkezelés vizsgálatára, mely
az adatkezelés céljának, jogalapjának, az adattakarékosság elvének, a megfelelő előzetes
tájékoztatásnak vizsgálatára terjedt ki. A vizsgált időszak 2018. május 25. napjától a jelen
adatvédelmi hatósági eljárás megindításának napjáig – 2020. július 16. napjáig – terjedő
időszakra terjed ki, azzal, hogy az ezt követően, az adatvédelmi hatósági eljárás alatt készített,
2020. október 1-jei keltezésű új szabályzatok, adatkezelésre vonatkozó dokumentumok az
általános adatvédelmi rendelet 83. cikk (2) bekezdése alapján az adatvédelmi bírság
kiszabása, illetve annak összege megállapítása, valamint a határozat végrehajtása körében
értékelendőek.
A Hatóság az Infotv. 71. § (2) bekezdésére tekintettel jelen adatvédelmi hatósági eljárásban
felhasználja a vizsgálati eljárást során jogszerűen megszerzett és 2020. július 16. napjáig
keletkezett iratokat, adatokat is.
Az Ügyfél egyrészt arról nyilatkozott, hogy fenntartja a vizsgálati eljárásban tett nyilatkozatait
az adatkezelés szükségessége kapcsán, új tényeket nem tud előadni.
Másrészt azonban módosította szabályzatait. Az Ügyfél az adatvédelmi hatósági eljárásban
tett nyilatkozatában és a megküldött új 2020. október 1-jén kelt kameraszabályzatában,
valamint érdekmérlegelési tesztben megjelölte a kamerák pontos elhelyezkedését, az általuk
megfigyelt területet, valamint a védendő értéket az alábbiak szerint:
1. kamera: főbejárati ajtóval szemben; a megfigyelt terület a főbejárati ajtó és előtere; a
védendő érték személy- és vagyonvédelem, üzleti titok és magántitok megőrzése.
2. kamera: nővérszoba bejárati ajtó felett; a megfigyelt terület a nővérszoba; a védendő érték
vagyonvédelem, üzleti titok és magántitok, személyes adatok megőrzése.
3. kamera: főbejárattól balra található; a megfigyelt terület a társalgó területe; a védendő érték
vagyonvédelem, személyvédelem, panaszkivizsgálás.
4. kamera: üzemen kívül; vip szoba, de mivel lakószoba lett kialakítva, így itt a kamera már a
vizsgálati eljárást megelőzően megszüntetésre került.
5. kamera: földszinti teakonyha; a Hatóság kifogásolta, ezért a kamera megszüntetésre került.
6. kamera: földszinti hátsó folyosó; a megfigyelt terület az udvarra néző kijárat; a védendő
érték személy- és vagyonvédelem; üzleti titok és magántitok megőrzése.
7. kamera: fölszinti hátsó folyosó; a megfigyelt terület a földszinti folyosó hátsó része; a
védendő érték személy- és vagyonvédelem, üzleti titok és magántitok megőrzése.
8. kamera: emeleti nővérszoba; a megfigyelt terület az emeleti nővérszoba területe; a védendő
érték vagyonvédelem, üzleti titok és magántitok, személyes adatok megőrzése.

7
9. kamera: ebédlő; a megfigyelt terület az ebédlő helyiség és környezete; a védendő érték
személyvédelem.
10. kamera: ebédlő; a megfigyelt terület az ebédlő helyiség és környezete; a védendő érték
személyvédelem.
11. kamera: konyha; a megfigyelt terület a konyha helyiség; a védendő érték vagyonvédelem.
12. kamera: konyha; a megfigyelt terület a gazdasági bejárat; a védendő érték
vagyonvédelem.
13. kamera: emeleti társalgó; a megfigyelt terület az emeleti társalgó bal oldala; a védendő
érték vagyonvédelem, személyvédelem, panaszkivizsgálás.
14. kamera: emeleti társalgó; a megfigyelt terület az emeleti társalgó jobb oldala; a védendő
érték vagyonvédelem, személyvédelem, panaszkivizsgálás.
15. kamera: emeleti teakonyha; a Hatóság kifogásolta, ezért meg lett szüntetve.
16. kamera: 2. emeleti társalgó; a megfigyelt terület a 2. emeleti társalgó jobb oldala; a
védendő érték vagyonvédelem, személyvédelem, panaszkivizsgálás.
17. kamera: 2. emeleti társalgó; a megfigyelt terület a 2. emeleti társalgó bal oldala; a védendő
érték vagyonvédelem, személyvédelem, panaszkivizsgálás.
18. kamera: 2. emeleti teakonyha; a Hatóság kifogásolta, ezért meg lett szüntetve.
19. kamera: 3. emeleti társalgó; a megfigyelt terület a 3. emeleti társalgó jobb oldala; a
védendő érték vagyonvédelem, személyvédelem, panaszkivizsgálás.
20. kamera: 3. emeleti társalgó; a megfigyelt terület a 3. emeleti társalgó bal oldala; a védendő
érték vagyonvédelem, személyvédelem, panaszkivizsgálás.
21. kamera: 3. emeleti teakonyha; a Hatóság kifogásolta, ezért meg lett szüntetve.
22. kamera: földszinti iroda, titkárság; a megfigyelt terület az iroda területe; a védendő érték
vagyonvédelem, üzleti titok és magántitok, személyes adatok megőrzése.
23. kamera: földszinti iroda, tárgyaló, intézményvezető irodája; a megfigyelt terület az iroda
területe; a védendő érték vagyonvédelem, fizetési- és magántitok védelme.
24. kamera: alagsor; a lifttel szembeni mellékhelyiség ajtaja felett; a megfigyelt terület az
alagsor folyosója; a védendő érték vagyonvédelem.
25. kamera: alagsor; megszüntetésre került.
A Hatóságnak szintén megküldött, 2020. június 12. napján hatályba lépett kameraszabályzat
és annak 2020. június 12. napján kelt érdekmérlegelési tesztje szerint csak a 4. számú
kamerát helyezték üzemen kívül, míg a szabályzat és teszt 2020. október 1-jén felülvizsgált,
attól hatályos változata szerint üzemen kívül helyezték – a 4. számú kamera mellett – az 5., a
15., a 18., a 21. és 25. számú kamerát. Azaz az Ügyfél, bár az adatvédelmi hatósági eljárás
megindítását követően, de öt kamerát üzemen kívül helyezett és e változásra tekintettel
módosította kameraszabályzatát, valamint érdekmérlegelési tesztjét.
A 2020. június 15. napján kelt kameraszabályzat 4. számú melléklete – mely teljesen
megegyezik a 2020. október 1-jén kelt 4. számú melléklettel – tartalmazza az adatkezelésről
szóló tájékoztatást. A tájékoztató címzettjei az Otthon munkavállalói, lakói és látogatói mint
érintettek. A tájékoztatói felhívja az érintettek figyelmét a kamerarendszer működésére, illetve
tájékoztatja őket arról, hogy az „Intézmény területére történő belépéssel és az itt
tartózkodással hozzájárulását adja a képfelvétellel kapcsolatos adatkezeléshez.”
E tájékoztató szerint „a kamerarendszer működtetésének és a képfelvételek rögzítésének a
célja az Intézmény területén az emberi élet, testi épség, személyi szabadság védelme,

8
vagyonvédelem, üzleti-, magán- és fizetési titok védelme, munka- és vagyonvédelem, a
panaszkezelés. Ennek keretében cél a jogsértések észlelése, az elkövető tettenérése, e
jogsértő cselekmények megelőzése, továbbá, hogy ezekkel összefüggésben bizonyítékként
kerüljenek hatósági eljárás keretében felhasználásra.”
E tájékoztató szerint továbbá „a kamerarendszer működtetése részben az Intézmény jogos
érdekén alapul, melynek alátámasztására érdekmérlegelési teszt is készült, illetve
hozzájáruláson alapuló adatkezelés történik.”
Ezen tájékoztató szerint a képfelvételeket maximum 10 munkanapig tárolja a rendszer, illetve
tárhelytől és mozgástól függően a felvett anyagok nagysága alapján kerülnek törlésre.
Ezen tájékoztató tartalmazza továbbá, hogy az Otthon területén elhelyezett 25 kamerából 24
működik, és a kamerák pontos elhelyezkedéséről, valamint az általuk megfigyelt területről a
kamerás megfigyelőrendszer működéséről szóló szabályzatból lehet informálódni.
Ezen tájékoztató szerint továbbá az érintett tájékoztatást kérhet személyes adatai kezeléséről,
kérheti azok helyesbítését, törlését, illetve zárolását.
A tájékoztató hivatkozik továbbá arra, hogy a kameraszabályzat elérhető az intézményvezető
és az adatkezelési megbízott irodájában.
Az Ügyfél adatvédelmi hatósági eljárásban tett nyilatkozata szerint a NAIH/2020/2767.
ügyiratszámú vizsgálati eljárásban 2020. április 29. napján küldött elektronikus levelében már
tájékoztatta a Hatóságot arról, hogy a Hatóságnak való megfelelés érdekében az Ügyfél
teljesen átvizsgálta a korábbi kameraszabályzatot, érdekmérlegelési tesztet készített és az új
szabályzatot, valamint tesztet megküldte a Hatóságnak. Az Ügyfél az adatvédelmi hatósági
eljárásban ismét megküldte ezt az áprilisi kameraszabályzatot és az érdekmérlegelési tesztet
is, mely utóbbi dokumentumban minden egyes kamera kapcsán külön ki lett emelve, hogy az
adott kamera által megfigyelt területen milyen adatkezelői jelentős érdek miatt került sor a
kamera elhelyezésére, mely elsőbbséget élvez az érintettek érdekeivel szemben. E
szabályzatok, dokumentumok módosultak 2020. június 15-én, majd 2020. október 1-jén is,
melyek közül a Hatóság érdemben a 2020. június 15-i dokumentumokat tekintette át,
figyelemmel a vizsgált időszakra.
Mivel az adatvédelmi hatósági eljárás során a Hatóság jogsértés megállapítása esetén
hivatalból adatvédelmi bírságot szabhat ki, felhívta az Ügyfelet arra, hogy mutasson be minden
olyan lényeges tényt és körülményt, amelynek az esetleges bírságkiszabás során jelentősége
lehet. Az Ügyfél ezzel kapcsolatban azt nyilatkozta, hogy ebben a formában nem tudja
értelmezni a Hatóság kérdését, és kérte, hogy pontosan jelölje meg, hogy milyen tényekről
kell még nyilatkoznia. Az Ügyfél továbbá azt nyilatkozta, hogy elsődleges érdeke a
jogszabályoknak megfelelő működés és a bírság elkerülése, így azért került sor a
kamerarendszer teljes felülvizsgálatára és a Hatósággal való kapcsolatfelvételre. Az Ügyfél
álláspontja szerint ugyanakkor nincs olyan jelentős tény és körülmény, amely bírság
kiszabásának alapjául szolgálna, mivel a vizsgálati eljárás során az intézményvezető több
oldalon keresztül írta le azokat az eseteket, amelyek felvetik és igazolják a kamerarendszer
működtetésének szükségességét (például verekedések, a gondozók gondos munkájának
igazolása az elhelyezettekkel, rokonaik feljelentései kapcsán, a vagyonvédelem mind a lakók
vagyonának megőrzése, mind az Otthon tulajdonának megőrzése). Ezeken kívül az Ügyfél
nem tud újabb tényeket és körülményeket felsorolni.

9
II. Alkalmazott jogszabályi rendelkezések
Az általános adatvédelmi rendelet 2. cikk (1) bekezdése alapján az általános adatvédelmi
rendeletet kell alkalmazni a személyes adatok részben vagy egészben automatizált módon
történő kezelésére, valamint azoknak a személyes adatoknak a nem automatizált módon
történő kezelésére, amelyek valamely nyilvántartási rendszer részét képezik, vagy amelyeket
egy nyilvántartási rendszer részévé kívánnak tenni.
Az Infotv. 2. § (2) bekezdése értelmében az általános adatvédelmi rendeletet az ott megjelölt
rendelkezésekben meghatározott kiegészítésekkel kell alkalmazni.
Az Infotv. 38. § (2) bekezdése szerint a Hatóság feladata a személyes adatok védelméhez,
valamint a közérdekű és a közérdekből nyilvános adatok megismeréséhez való jog
érvényesülésének ellenőrzése és elősegítése, továbbá a személyes adatok Európai Unión
belüli szabad áramlásának elősegítése.
Az Infotv. 38. § (2a) bekezdése alapján az általános adatvédelmi rendeletben a felügyeleti
hatóság részére megállapított feladat- és hatásköröket a Magyarország joghatósága alá
tartozó jogalanyok tekintetében az általános adatvédelmi rendeletben és e törvényben
meghatározottak szerint a Hatóság gyakorolja.
Az Infotv. 38. § (3) bekezdés b) pontja értelmében a 38. § (2) és (2a) bekezdés szerinti
feladatkörében az e törvényben meghatározottak szerint különösen az érintett kérelmére és
hivatalból adatvédelmi hatósági eljárást folytat.
Az Infotv. 60. § (1) bekezdése szerint a személyes adatok védelméhez való jog érvényesülése
érdekében a Hatóság az érintett erre irányuló kérelmére adatvédelmi hatósági eljárást indít és
hivatalból adatvédelmi hatósági eljárást indíthat.
Az általános közigazgatási rendtartásról szóló 2016. évi CL. törvény (a továbbiakban: Ákr.)
103. § (1) bekezdése alapján a hivatalbóli eljárásokban e törvénynek a kérelemre indult
eljárásokra vonatkozó rendelkezéseit az e fejezetben foglalt eltérésekkel kell alkalmazni
Az általános adatvédelmi rendelet eltérő rendelkezése hiányában a kérelemre indult
adatvédelmi hatósági eljárásra az Ákr. rendelkezéseit kell alkalmazni az Infotv.-ben
meghatározott eltérésekkel.
Az általános adatvédelmi rendelet 4. cikk 11. pontja értelmében: „„az érintett hozzájárulása”:
az érintett akaratának önkéntes, konkrét és megfelelő tájékoztatáson alapuló és egyértelmű
kinyilvánítása, amellyel az érintett nyilatkozat vagy a megerősítést félreérthetetlenül kifejező
cselekedet útján jelzi, hogy beleegyezését adja az őt érintő személyes adatok kezeléséhez.”
Az általános adatvédelmi rendelet 5. cikk (1)-(2) bekezdése szerint: „(1) A személyes adatok:
a) kezelését jogszerűen és tisztességesen, valamint az érintett számára átlátható módon kell
végezni („jogszerűség, tisztességes eljárás és átláthatóság”);
b) gyűjtése csak meghatározott, egyértelmű és jogszerű célból történjen, és azokat ne kezeljék
ezekkel a célokkal össze nem egyeztethető módon; a 89. cikk (1) bekezdésének megfelelően
nem minősül az eredeti céllal össze nem egyeztethetőnek a közérdekű archiválás céljából,
tudományos és történelmi kutatási célból vagy statisztikai célból történő további adatkezelés
(„célhoz kötöttség”).
c) az adatkezelés céljai szempontjából megfelelőek és relevánsak kell, hogy legyenek, és a
szükségesre kell korlátozódniuk („adattakarékosság”);
d) pontosnak és szükség esetén naprakésznek kell lenniük; minden észszerű intézkedést meg
kell tenni annak érdekében, hogy az adatkezelés céljai szempontjából pontatlan személyes
adatokat haladéktalanul töröljék vagy helyesbítsék („pontosság”);

10
e) tárolásának olyan formában kell történnie, amely az érintettek azonosítását csak a
személyes adatok kezelése céljainak eléréséhez szükséges ideig teszi lehetővé; a személyes
adatok ennél hosszabb ideig történő tárolására csak akkor kerülhet sor, amennyiben a
személyes adatok kezelésére a 89. cikk (1) bekezdésének megfelelően közérdekű archiválás
céljából, tudományos és történelmi kutatási célból vagy statisztikai célból kerül majd sor, az e
rendeletben az érintettek jogainak és szabadságainak védelme érdekében előírt megfelelő
technikai és szervezési intézkedések végrehajtására is figyelemmel („korlátozott
tárolhatóság”);
f) kezelését oly módon kell végezni, hogy megfelelő technikai vagy szervezési intézkedések
alkalmazásával biztosítva legyen a személyes adatok megfelelő biztonsága, az adatok
jogosulatlan vagy jogellenes kezelésével, véletlen elvesztésével, megsemmisítésével vagy
károsodásával szembeni védelmet is ideértve („integritás és bizalmas jelleg”).
(2) Az adatkezelő felelős az (1) bekezdésnek való megfelelésért, továbbá képesnek kell lennie
e megfelelés igazolására („elszámoltathatóság”).”
Az általános adatvédelmi rendelet 6. cikk (1) bekezdése alapján: „A személyes adatok
kezelése kizárólag akkor és annyiban jogszerű, amennyiben legalább az alábbiak egyike
teljesül:
a) az érintett hozzájárulását adta személyes adatainak egy vagy több konkrét célból történő
kezeléséhez;
b) az adatkezelés olyan szerződés teljesítéséhez szükséges, amelyben az érintett az egyik
fél, vagy az a szerződés megkötését megelőzően az érintett kérésére történő lépések
megtételéhez szükséges;
c) az adatkezelés az adatkezelőre vonatkozó jogi kötelezettség teljesítéséhez szükséges;
d) az adatkezelés az érintett vagy egy másik természetes személy létfontosságú érdekeinek
védelme miatt szükséges;
e) az adatkezelés közérdekű vagy az adatkezelőre ruházott közhatalmi jogosítvány
gyakorlásának keretében végzett feladat végrehajtásához szükséges;
f) az adatkezelés az adatkezelő vagy egy harmadik fél jogos érdekeinek érvényesítéséhez
szükséges, kivéve, ha ezen érdekekkel szemben elsőbbséget élveznek az érintett olyan
érdekei vagy alapvető jogai és szabadságai, amelyek személyes adatok védelmét teszik
szükségessé, különösen, ha az érintett gyermek.”
Általános adatvédelmi rendelet 7. cikke értelmében: „(1) Ha az adatkezelés hozzájáruláson
alapul, az adatkezelőnek képesnek kell lennie annak igazolására, hogy az érintett személyes
adatainak kezeléséhez hozzájárult.
(2) Ha az érintett hozzájárulását olyan írásbeli nyilatkozat keretében adja meg, amely más
ügyekre is vonatkozik, a hozzájárulás iránti kérelmet ezektől a más ügyektől egyértelműen
megkülönböztethető módon kell előadni, érthető és könnyen hozzáférhető formában, világos
és egyszerű nyelvezettel. Az érintett hozzájárulását tartalmazó ilyen nyilatkozat bármely olyan
része, amely sérti e rendeletet, kötelező erővel nem bír.
(3) Az érintett jogosult arra, hogy hozzájárulását bármikor visszavonja. A hozzájárulás
visszavonása nem érinti a hozzájáruláson alapuló, a visszavonás előtti adatkezelés
jogszerűségét. A hozzájárulás megadása előtt az érintettet erről tájékoztatni kell. A
hozzájárulás visszavonását ugyanolyan egyszerű módon kell lehetővé tenni, mint annak
megadását.
(4) Annak megállapítása során, hogy a hozzájárulás önkéntes-e, a lehető legnagyobb
mértékben figyelembe kell venni azt a tényt, egyebek mellett, hogy a szerződés teljesítésének
– beleértve a szolgáltatások nyújtását is – feltételéül szabták-e az olyan személyes adatok
kezeléséhez való hozzájárulást, amelyek nem szükségesek a szerződés teljesítéséhez.”
Az általános adatvédelmi rendelet 13. cikk (1)-(2) bekezdése szerint: „(1) Ha az érintettre
vonatkozó személyes adatokat az érintettől gyűjtik, az adatkezelő a személyes adatok
megszerzésének időpontjában az érintett rendelkezésére bocsátja a következő információk
mindegyikét:

11
a) az adatkezelőnek és – ha van ilyen – az adatkezelő képviselőjének a kiléte és elérhetőségei;
b) az adatvédelmi tisztviselő elérhetőségei, ha van ilyen;
c) a személyes adatok tervezett kezelésének célja, valamint az adatkezelés jogalapja;
d) a 6. cikk (1) bekezdésének f) pontján alapuló adatkezelés esetén, az adatkezelő vagy
harmadik fél jogos érdekei;
e) adott esetben a személyes adatok címzettjei, illetve a címzettek kategóriái, ha van ilyen;
f) adott esetben annak ténye, hogy az adatkezelő harmadik országba vagy nemzetközi
szervezet részére kívánja továbbítani a személyes adatokat, továbbá a Bizottság
megfelelőségi határozatának léte vagy annak hiánya, vagy a 46. cikkben, a 47. cikkben vagy
a 49. cikk (1) bekezdésének második albekezdésében említett adattovábbítás esetén a
megfelelő és alkalmas garanciák megjelölése, valamint az azok másolatának megszerzésére
szolgáló módokra vagy az azok elérhetőségére való hivatkozás.
(2) Az (1) bekezdésben említett információk mellett az adatkezelő a személyes adatok
megszerzésének időpontjában, annak érdekében, hogy a tisztességes és átlátható
adatkezelést biztosítsa, az érintettet a következő kiegészítő információkról tájékoztatja:
a) a személyes adatok tárolásának időtartamáról, vagy ha ez nem lehetséges, ezen időtartam
meghatározásának szempontjairól;
b) az érintett azon jogáról, hogy kérelmezheti az adatkezelőtől a rá vonatkozó személyes
adatokhoz való hozzáférést, azok helyesbítését, törlését vagy kezelésének korlátozását, és
tiltakozhat az ilyen személyes adatok kezelése ellen, valamint az érintett
adathordozhatósághoz való jogáról;
c) a 6. cikk (1) bekezdésének a) pontján vagy a 9. cikk (2) bekezdésének a) pontján alapuló
adatkezelés esetén a hozzájárulás bármely időpontban történő visszavonásához való jog,
amely nem érinti a visszavonás előtt a hozzájárulás alapján végrehajtott adatkezelés
jogszerűségét;
d) a felügyeleti hatósághoz címzett panasz benyújtásának jogáról;
e) arról, hogy a személyes adat szolgáltatása jogszabályon vagy szerződéses kötelezettségen
alapul vagy szerződés kötésének előfeltétele-e, valamint hogy az érintett köteles-e a
személyes adatokat megadni, továbbá hogy milyen lehetséges következményeikkel járhat az
adatszolgáltatás elmaradása;
f) a 22. cikk (1) és (4) bekezdésében említett automatizált döntéshozatal ténye, ideértve a
profilalkotást is, valamint legalább ezekben az esetekben az alkalmazott logikára és arra
vonatkozóan érthető információk, hogy az ilyen adatkezelés milyen jelentőséggel, és az
érintettre nézve milyen várható következményekkel bír.”
Az általános adatvédelmi rendelet 58. cikk (2) bekezdése alapján: „A felügyeleti hatóság
korrekciós hatáskörében eljárva:
a) figyelmezteti az adatkezelőt vagy az adatfeldolgozót, hogy egyes tervezett adatkezelési
tevékenységei valószínűsíthetően sértik e rendelet rendelkezéseit;
b) elmarasztalja az adatkezelőt vagy az adatfeldolgozót, ha adatkezelési tevékenysége
megsértette e rendelet rendelkezéseit;
c) utasítja az adatkezelőt vagy az adatfeldolgozót, hogy teljesítse az érintettnek az e rendelet
szerinti jogai gyakorlására vonatkozó kérelmét;
d) utasítja az adatkezelőt vagy az adatfeldolgozót, hogy adatkezelési műveleteit – adott
esetben meghatározott módon és meghatározott időn belül – hozza összhangba e rendelet
rendelkezéseivel;
e) utasítja az adatkezelőt, hogy tájékoztassa az érintettet az adatvédelmi incidensről;
f) átmenetileg vagy véglegesen korlátozza az adatkezelést, ideértve az adatkezelés
megtiltását is;
g) a 16., 17., illetve a 18. cikkben foglaltaknak megfelelően elrendeli a személyes adatok
helyesbítését, vagy törlését, illetve az adatkezelés korlátozását, valamint a 17. cikk (2)
bekezdésének és a 19. cikknek megfelelően elrendeli azon címzettek erről való értesítését,
akikkel vagy amelyekkel a személyes adatokat közölték;

12
h) visszavonja a tanúsítványt vagy utasítja a tanúsító szervezetet a 42. és a 43. cikknek
megfelelően kiadott tanúsítvány visszavonására, vagy utasítja a tanúsító szervezetet, hogy ne
adja ki a tanúsítványt, ha a tanúsítás feltételei nem vagy már nem teljesülnek;
i) a 83. cikknek megfelelően közigazgatási bírságot szab ki, az adott eset körülményeitől
függően az e bekezdésben említett intézkedéseken túlmenően vagy azok helyett; és
j) elrendeli a harmadik országbeli címzett vagy nemzetközi szervezet felé irányuló adatáramlás
felfüggesztését.”
Az általános adatvédelmi rendelet 77. cikk (1) bekezdése értelmében az egyéb közigazgatási
vagy bírósági jogorvoslatok sérelme nélkül, minden érintett jogosult arra, hogy panaszt tegyen
egy felügyeleti hatóságnál – különösen a szokásos tartózkodási helye, a munkahelye vagy a
feltételezett jogsértés helye szerinti tagállamban –, ha az érintett megítélése szerint a rá
vonatkozó személyes adatok kezelése megsérti e rendeletet.
Az általános adatvédelmi rendelet 83. cikk (2) és (5) bekezdése szerint: „[…]
(2) A közigazgatási bírságokat az adott eset körülményeitől függően az 58. cikk (2)
bekezdésének a)–h) és j) pontjában említett intézkedések mellett vagy helyett kell kiszabni.
Annak eldöntésekor, hogy szükség van-e közigazgatási bírság kiszabására, illetve a
közigazgatási bírság összegének megállapításakor minden egyes esetben kellőképpen
figyelembe kell venni a következőket:
a) a jogsértés jellege, súlyossága és időtartama, figyelembe véve a szóban forgó adatkezelés
jellegét, körét vagy célját, továbbá azon érintettek száma, akiket a jogsértés érint, valamint az
általuk elszenvedett kár mértéke;
b) a jogsértés szándékos vagy gondatlan jellege;
c) az adatkezelő vagy az adatfeldolgozó részéről az érintettek által elszenvedett kár enyhítése
érdekében tett bármely intézkedés;
d) az adatkezelő vagy az adatfeldolgozó felelősségének mértéke, figyelembe véve az általa a
25. és 32. cikk alapján foganatosított technikai és szervezési intézkedéseket;
e) az adatkezelő vagy az adatfeldolgozó által korábban elkövetett releváns jogsértések;
f) a felügyeleti hatósággal a jogsértés orvoslása és a jogsértés esetlegesen negatív hatásainak
enyhítése érdekében folytatott együttműködés mértéke;
g) a jogsértés által érintett személyes adatok kategóriái;
h) az, ahogyan a felügyeleti hatóság tudomást szerzett a jogsértésről, különös tekintettel arra,
hogy az adatkezelő vagy az adatfeldolgozó jelentette-e be a jogsértést, és ha igen, milyen
részletességgel;
i) ha az érintett adatkezelővel vagy adatfeldolgozóval szemben korábban – ugyanabban a
tárgyban – elrendelték az 58. cikk (2) bekezdésében említett intézkedések valamelyikét, a
szóban forgó intézkedéseknek való megfelelés;
j) az, hogy az adatkezelő vagy az adatfeldolgozó tartotta-e magát a 40. cikk szerinti
jóváhagyott magatartási kódexekhez vagy a 42. cikk szerinti jóváhagyott tanúsítási
mechanizmusokhoz; valamint
k) az eset körülményei szempontjából releváns egyéb súlyosbító vagy enyhítő tényezők,
például a jogsértés közvetlen vagy közvetett következményeként szerzett pénzügyi haszon
vagy elkerült veszteség.
[…]
(5) Az alábbi rendelkezések megsértését – a (2) bekezdéssel összhangban – legfeljebb 20
000 000 EUR összegű közigazgatási bírsággal, illetve a vállalkozások esetében az előző
pénzügyi év teljes éves világpiaci forgalmának legfeljebb 4 %-át kitevő összeggel kell sújtani,
azzal, hogy a kettő közül a magasabb összeget kell kiszabni:
a) az adatkezelés elvei – ideértve a hozzájárulás feltételeit – az 5., 6., 7. és 9. cikknek
megfelelően;
b) az érintettek jogai a 12–22. cikknek megfelelően;
c) személyes adatoknak harmadik országbeli címzett vagy nemzetközi szervezet részére
történő továbbítása a 44–49. cikknek megfelelően;
d) a IX. fejezet alapján elfogadott tagállami jog szerinti kötelezettségek;

13
e) a felügyeleti hatóság 58. cikk (2) bekezdése szerinti utasításának, illetve az adatkezelés
átmeneti vagy végleges korlátozására vagy az adatáramlás felfüggesztésére vonatkozó
felszólításának be nem tartása vagy az 58. cikk (1) bekezdését megsértve a hozzáférés
biztosításának elmulasztása.
[…]”
Az általános adatvédelmi rendelet 88. cikk (1) és (2) bekezdése alapján: „[…]
(1) A tagállamok jogszabályban vagy kollektív szerződésekben pontosabban meghatározott
szabályokat állapíthatnak meg annak érdekében, hogy biztosítsák a jogok és szabadságok
védelmét a munkavállalók személyes adatainak a foglalkoztatással összefüggő kezelése
tekintetében, különösen a munkaerő-felvétel, a munkaszerződés teljesítése céljából, ideértve
a jogszabályban vagy kollektív szerződésben meghatározott kötelezettségek teljesítését, a
munka irányítását, tervezését és szervezését, a munkahelyi egyenlőséget és sokféleséget, a
munkahelyi egészségvédelmet és biztonságot, a munkáltató vagy a fogyasztó tulajdonának
védelmét is, továbbá a foglalkoztatáshoz kapcsolódó jogok és juttatások egyéni vagy kollektív
gyakorlása és élvezete céljából, valamint a munkaviszony megszüntetése céljából.
(2) E szabályok olyan megfelelő és egyedi intézkedéseket foglalnak magukban, amelyek
alkalmasak az érintett emberi méltóságának, jogos érdekeinek és alapvető jogainak
megóvására, különösen az adatkezelés átláthatósága, vállalkozáscsoporton vagy a közös
gazdasági tevékenységet folytató vállalkozások ugyanazon csoportján belüli adattovábbítás,
valamint a munkahelyi ellenőrzési rendszerek tekintetében.
[…]”
Az Infotv. 71. § (2) bekezdése értelmében: „A Hatóság az eljárásai során jogszerűen
megszerzett iratot, adatot vagy egyéb bizonyítási eszközt más eljárásában felhasználhatja.”
Az Infotv. 75/A. §-a szerint: „A Hatóság az általános adatvédelmi rendelet 83. cikk (2)-(6)
bekezdésében foglalt hatásköreit az arányosság elvének figyelembevételével gyakorolja,
különösen azzal, hogy a személyes adatok kezelésére vonatkozó – jogszabályban vagy az
Európai Unió kötelező jogi aktusában meghatározott – előírások első alkalommal történő
megsértése esetén a jogsértés orvoslása iránt – az általános adatvédelmi rendelet 58. cikkével
összhangban – elsősorban az adatkezelő vagy adatfeldolgozó figyelmeztetésével intézkedik.”
A munka törvénykönyvéről szóló 2012. évi I. törvény (a továbbiakban: Mt.) 9. § (2) bekezdése
alapján: „A munkavállaló személyiségi joga akkor korlátozható, ha a korlátozás a
munkaviszony rendeltetésével közvetlenül összefüggő okból feltétlenül szükséges és a cél
elérésével arányos. A személyiségi jog korlátozásának módjáról, feltételeiről és várható
tartamáról, továbbá szükségességét és arányosságát alátámasztó körülményekről a
munkavállalót előzetesen írásban tájékoztatni kell.”
Az Mt. 11/A. § (1) bekezdése értelmében: „A munkavállaló a munkaviszonnyal összefüggő
magatartása körében ellenőrizhető. Ennek keretében a munkáltató technikai eszközt is
alkalmazhat, erről a munkavállalót előzetesen írásban tájékoztatja.”
Az Mt. 42. § (2) bekezdés a) pontja szerint: „A munkaszerződés alapján a munkavállaló köteles
a munkáltató irányítása szerint munkát végezni”
Az Mt. 52. § (1) bekezdés b) és c) pontja alapján: „A munkavállaló köteles
[…]
b) munkaideje alatt – munkavégzés céljából, munkára képes állapotban – a munkáltató
rendelkezésére állni,
c) munkáját személyesen, az általában elvárható szakértelemmel és gondossággal, a
munkájára vonatkozó szabályok, előírások, utasítások és szokások szerint végezni
[…].”

14
III. Döntés
III. 1. Általános megjegyzések
Az általános adatvédelmi rendelet fogalommeghatározásai alapján egy természetes személy
arca, képmása személyes adatnak, a kamerán keresztül történő élőkép megtekintése, a
képfelvétel készítése, valamint a személyes adatokon elvégzett bármely művelet, így a
képfelvételek megtekintése adatkezelésnek minősül.
A Hatóságnak az Ügyfél által üzemeltett elektronikus megfigyelőrendszerrel összefüggő
adatkezelését kétféle szempontból kellett vizsgálnia. Egyrészt az Otthonban lakókra, másrészt
az Otthon munkavállalóira figyelemmel.
A Hatóság jelen adatvédelmi hatósági eljárásban az Ügyfélnek a 2018. május 25. napjától az
eljárás megindításának napjáig – 2020. július 16. napjáig – terjedő időszak kamerás
megfigyeléssel összefüggő adatkezelési tevékenységét vizsgálta.
III. 2. Az adatkezelés célja és célra való alkalmassága
III. 2. 1. Az adatkezelés célja
a) Az Ügyfél mind a vizsgálati, mind az adatvédelmi hatósági eljárásban több adatkezelési célt
jelölt meg a kamerák vonatkozásában.
Az Ügyfél nyilatkozata szerint a kamerás megfigyeléssel összefüggő adatkezelés célja az
Otthon és annak lakói vagyonvédelme, valamint a munkarend és a házirend fenntartása,
továbbá az emberi élet, testi épség, személyi szabadság és üzleti titok védelme.
A 2020. június 15. napján kelt kameraszabályzat szerint az adatkezelés célja az Otthon által
használt és a megfigyeléssel érintett épület, épületrészek, helyiségek biztonságának és
vagyoni javainak, berendezéseinek, műszaki cikkeinek, értéktárgyainak védelme, értékük,
állaguk megóvása, valamint a megfigyelt területen tartózkodó személyek, akár munkavállalók,
akár bent lakók életének, testi épségének és vagyoni javainak védelme, az üzleti- és
magántitok védelme, a személyes adatok kezelésének védelme, ezen vagyon- és
személyvédelem biztosítása, károkozással járó jogsértő és bántalmazó, agresszív
cselekmények megelőzése, az észlelt jogsértések felderítése, hatósági vagy bírósági eljárás
keretében történő bizonyítása, illetve az Otthon fenntartójának jogos érdeke, hogy az ellene
felhozott panaszok esetén azokat hatékonyan és teljes körűen kivizsgálja és az eredménye
bizonyításhoz felhasználja.
b) A célhoz kötött adatkezelés, valamint a szükségesség-arányosság elvéből fakadóan
elektronikus megfigyelőrendszert alkalmazni, illetve a megfigyelőrendszer által rögzített
felvételeket felhasználni alapvetően az alábbi célokból lehet:
-

az emberi élet, testi épség, személyi szabadság védelme,

-

a veszélyes anyagok őrzése,

-

az üzleti, fizetési, bank- és értékpapírtitok védelme,

-

vagyonvédelem.

A vagyonvédelmi, az üzleti, fizetési, bank- és értékpapírtitok védelmi, valamint a veszélyes
anyagok őrzési célú megfigyelések esetén az adatkezelőnek kell igazolnia azt, hogy
ténylegesen fennállnak olyan körülmények, amelyek indokolják az egyes kamerák

15
elhelyezését és más módon nem biztosítható az elérendő cél. Az egyes kamerák esetében
azért is szükséges célonként ezt a mérlegelést elvégeznie az adatkezelőnek, hogy a kamerák
ne váljanak az érintettek megfigyelésének titkos eszközeivé, hanem ténylegesen az adott
jogszerű cél elérésére szolgáljanak, és megfelelően érvényesüljön a célhoz kötött adatkezelés
elve valamennyi kamera esetében. A fenti célú megfigyelések esetén további fontos
követelmény, hogy az adatkezelőnek különös figyelemmel kell lennie arra, hogy az adott
kamera látószöge alapvetően a védendő tárgyra, vagyontárgyra, titkot tartalmazó okiratokat
tartalmazó tárgyra, veszélyes anyagra irányuljon, és a fentiekből következően ne váljon az
érintettek állandó megfigyelésére alkalmas eszközzé.
c). A Hatóság jelen ügy megítélése kapcsán figyelembe vette az Európai Adatvédelmi
Testületnek1 a személyes adatok videoeszközökkel történő kezeléséről szóló 3/2019. számú
iránymutatását2.
Az iránymutatás szerint külön speciális jogszabály hiányában az elektronikus megfigyelés
esetén az általános adatvédelmi rendelet szabályait kell alapul venni. A személyes adatoknak
az adatkezelés céljai szempontjából megfelelőnek és relevánsak kell lenniük, és a
szükségesre kell korlátozódniuk. Kamerás megfigyelőrendszer telepítése előtt az
adatkezelőnek mindig alaposan meg kell vizsgálnia, hogy ez az intézkedés alkalmas-e a
kitűzött cél elérésére, illetőleg, hogy megfelelő és szükséges-e a céljaihoz. Csak abban az
esetben lehet kamerás megfigyelési intézkedések mellett dönteni, ha az adatkezelés célját
egyéb, az érintett alapvető jogait és szabadságait kevésbé csorbító eszközzel észszerű
módon nem lehetséges elérni. Abban a helyzetben – mint részben jelen ügyben is –, ha az
adatkezelő vagyon elleni bűncselekményeket kíván megelőzni, vagyonvédelmi célból
üzemeltet kamerákat, a kamerás megfigyelőrendszer telepítése helyett más jellegű biztonsági
intézkedéseket is tehet, például alkalmazhat biztonsági személyzetet, portásokat, illetőleg
biztonsági zárakat szereltethet fel. Ezek az intézkedések ugyanolyan hatékony védelmet
nyújthatnak az esetleges büntetendő cselekmények ellen, mint a kamerás
megfigyelőrendszerek. Az adatkezelőnek eseti alapon kell értékelnie, hogy az ilyen
intézkedések észszerű megoldást jelenthetnek-e.3
A kamerarendszer üzembe helyezése előtt az adatkezelő köteles felmérni, hogy hol és mikor
szükséges feltétlenül kamerák alkalmazása.
A kamerás megfigyelésnek abszolút korlátját jelenti az emberi méltóság tiszteletben tartása.
Az emberi méltóság tiszteletben tartása a tisztességes adatkezelés követelményével áll
szoros összefüggésben, a tisztességtelen adatkezelési magatartás az érintetteket nemcsak a
személyes adatok védelméhez, de az emberi méltósághoz fűződő jogában is súlyosan
sértheti. Az Alkotmánybíróság a 36/2005. számú határozatában kimondta, hogy „az
elektronikus úton történő megfigyelés tehát alkalmas arra, hogy a magánszférába behatoljon,
intim (szenzitív) élethelyzeteket rögzítsen akár olyképpen, hogy az érintett nem is tud a
felvételről, vagy nincs abban a helyzetben, hogy mérlegelhesse az ilyen felvételek
megengedhetőségét és azok következményeit. Az így végzett megfigyelés a magánélethez
való jog sérelmén túl – szélesebb és mélyebb értelemben – az emberi méltósághoz való jogot
általában is érintheti. A magánszféra lényegi fogalmi eleme éppen az, hogy az érintett akarata
ellenére mások oda ne hatolhassanak be, illetőleg be se tekinthessenek. Ha a nem kívánt
betekintés mégis megtörténik, akkor nemcsak önmagában a magánélethez való jog, hanem

Az Európai Adatvédelmi Testület az adatvédelemmel, valamint a magánélet védelmével kapcsolatos kérdésekkel foglalkozó,
független európai tanácsadó szerv.
1

A 3/2019. számú iránymutatás az alábbi linkről érhető el:
https://edpb.europa.eu/sites/edpb/files/files/file1/edpb_guidelines_201903_video_devices_hu.pdf
2

3

3/2019. számú iránymutatás 24-25. bekezdés

16
az emberi méltóság körébe tartozó egyéb jogosultsági elemek, mint pl. az önrendelkezési
szabadság vagy a testi-személyi integritáshoz való jog is sérülhet.”
Az elektronikus megfigyelőrendszerek alkalmazhatóságának további alapelve – szintén az
emberi méltósághoz való joggal és a tisztességes adatkezelés elvével összefüggésben –,
hogy semmiképp sem lehet kamerát elhelyezni különösen az öltözőkben, zuhanyzókban, az
illemhelyiségekben, tekintettel arra, hogy ezen helyiségekben a megfigyelés különösen sérti
az emberi méltósághoz való jogot.
III. 2. 2. Az Otthon lakóinak megfigyelése
A fenti adatkezelési célokkal kapcsolatban az Otthon egyes helyiségeit és az azokban
üzemelő, alapvetően az Otthon lakóit megfigyelő kamerákat tekintve a Hatóság álláspontja a
következő:
a) Ahogyan a Hatóság a vizsgálati eljárásban tett felszólításaiban kifejtette, jelen adatvédelmi
hatósági eljárásban sem tartja elfogadhatónak a teakonyhákban üzemelő 5., 15., 18. és 21.
számú kamerákat, mivel álláspontja szerint azok a célok elérésére nem alkalmasak. A
kamerafelvétel önmagában csupán azt tudja bizonyítani, hogy adott esetben valaki valamilyen
élelmiszert vett magához, de annak bizonyítására nem alkalmas, hogy az adott személy a
valaki más tulajdonában lévő élelmiszert vette el. A 2020. június 12-i keltezésű
érdekmérlegelési teszt szerint továbbá a teakonyhákban „a bent lakók saját tulajdonát képező
tárgyak külön-külön konyhaszekrényekben találhatók”, így a Hatóság álláspontja szerint
kamerák alkalmazása nélkül, ezen konyhaszekrények zárral történő felszerelése és különkülön kulcsok kiosztása biztosíthatja minden lakó számára az Otthonba bevitt
(vagyon)tárgyaik védelmét.
Azzal kapcsolatban, hogy a kamerák a teakonyhákban sürgős baleset esetében növelik a
célzott beavatkozást és a gondozottak életben maradását, a Hatóság álláspontja az, hogy
sürgős beavatkozás esetében életszerűtlen és éppen a beavatkozás hatékonyságát
csökkentené, ha a beavatkozás előtt kamerafelvételek megtekintése alapján próbálnák
rekonstruálni a baleset körülményeit. A megfelelő és gyors ellátást a megfelelő munkaerőnek
és a gondozottak megfelelő felügyeleti rendszerének kell biztosítani.
Az általános adatvédelmi rendelet 5. cikk (1) bekezdés c) pontja szerinti adattakarékosság
alapján a személyes adatoknak az adatkezelés célja szempontjából megfelelőnek és
relevánsnak kell, hogy legyenek, és a szükségesre kell korlátozódniuk. Tekintettel arra, hogy
a Hatóság álláspontja szerinti a teakonyhákban üzemelő 5., 15., 18. és 21. számú kamerák a
fentiek alapján nem megfelelőek, illetőleg nem alkalmasak az Ügyfél által meghatározott
adatkezelési célok elérésére, a Hatóság megállapítja, hogy az Ügyfél megsértette az általános
adatvédelmi rendelet 5. cikk (1) bekezdés c) pontja szerinti adattakarékosság elvét.
A sürgős eset kérdésével kapcsolatban a Hatóság jelen pont d) alpontjában foglalja össze az
álláspontját.
b) A közösségi helyiségek, így a társalgók megfigyelésével kapcsolatban az a Hatóság
álláspontja, hogy ezen helyiségekben sem szükségesek kamerák. Egyrészt azért, mert az
Otthon honlapján elérhető szakmai program szerint a lakók folyamatos felügyelet alatt állnak.
Másrészt a vitás események kapcsán nyilatkozott azon céllal összefüggésben, hogy
megtudják, adott esetben ki folyamodott először tettlegességhez, a Hatóság álláspontja az,
hogy a lényeges a vitás helyzet megszüntetése, illetve a jövőbeni hasonló helyzetek
megakadályozása, nem annak tisztázása a legfontosabb, hogy ki folyamodott először
tettlegességhez. A Hatóság álláspontja szerint továbbá a kamerás megfigyelés nem is áll
arányban a kamerás megfigyelés az elérendő céllal, érdekkel, vagyis azzal, hogy

17
folyamatosan megfigyelik a lakók mindennapjait egy feltételezett, ritka, csekély súlyú eset
miatt azért, hogy igazságot tudjanak szolgáltatni.
Amennyiben a közösségi helyiségekben a kamerarendszer üzemeltetésének a célja a
vagyontárgyak védelme lenne, mint ahogyan az Ügyfél akként nyilatkozott a vizsgálati
eljárásban a 2019. október 8. napján kelt levelében, hogy a közösségi helyiségek kamerái az
Otthon vagyontárgyaira fókuszálnak, a Hatóság azt tartaná elfogadhatónak, ha az adott
kamera látószöge – a célhoz kötött adatkezelés és az adattakarékosság elvéből következően
– a védendő vagyontárgyra irányulna. A kamerák ilyen jellegű áthelyezésére, illetőleg
látószögük módosítására azonban nem került sor a vizsgált időszakban, a kamerák teljes
megfigyelés alatt tartják az Otthon lakóit ezekben a helyiségekben.
Mindezek alapján a Hatóság megállapítja, hogy az Ügyfél a közösségi helyiségekben,
társalgókban üzemelő 3., 13., 14., 16., 17., 19. és 20. számú kamerákkal összefüggésben
megsértette az általános adatvédelmi rendelet 5. cikk (1) bekezdés c) pontja szerinti
adattakarékosság elvét, mivel azok egy esetleges vitás helyzet megoldására alkalmatlanok,
illetőleg a vagyonvédelmi célhoz szükségtelen területeket rögzítenek, továbbá nem felelnek
meg az arányosság követelményének sem.
c) A Hatóság ezen kívül – áttekintve a 2020. június 12. napján készült érdekmérlegelési tesztet
– az ebédlőben üzemelő 9., 10. és 11. számú kamerák kapcsán nem tudja értelmezni, hogy a
kamerák hogyan segíthetik elő a lakók speciális diétájának megtartását. A Hatóság álláspontja
szerint erre a célra kamerák kifejezetten az ételre történő ráközelítés hiányában alkalmatlanok,
továbbá erre más – az érintettek magánszféráját kevésbé korlátozó – mód is van, például az,
hogy a gondozók ellenőrzik, hogy a megfelelő ételt kapja meg a lakó. A teakonyhákban
elhelyezett kamerák fentiekben írtak miatt alkalmatlanok a munkavállalók ellenőrzésére is.
Ugyanakkor, mivel a Hatóság álláspontja szerint maga az adatkezelési cél is értelmezhetetlen,
az adatkezelés sérti az általános adatvédelmi rendelet 5. cikk (1) bekezdés b) pontja szerinti
célhoz kötött adatkezelés elvét. Ezen kívül a jelen határozat III. 2. 2. pontjában írtak szerint
súlyosan sérti a munkavállalók személyiségi jogait.
d) Általánosságban és különösen a közösségi helyiségekben, így a társalgókban, ebédlőben
üzemelő kamerákkal összefüggésben a lakók védelmével, illetve a sürgős eset kezelésével
kapcsolatos adatkezelési cél kapcsán a kamerás megfigyelőrendszer alkalmazását
megelőzően azt kell mérlegelni, hogy a megfigyelés célja elérhető-e a felvételek rögzítése
nélkül. Amennyiben a lakó adott esetben az állapotánál fogva veszélybe kerül, akkor –
ahogyan a fentiekben kifejtésre is került – a rögzített felvétel utólagos megtekintése nem fog
hozzájárulni az adatkezelés céljának az eléréséhez, sürgős ellátás esetén ugyanis azonnali
intézkedés megtételére van szükség. A Hatóság álláspontja szerint azonban – amennyiben
nem áll rendelkezésre megfelelő számú gondozó az Otthonban – a közösségi helyiségekben
üzemelő kamerák a lakók védelmét adott esetben akkor biztosíthatják, ha azok csupán
élőképet közvetítenek arra a monitorra, amelyhez csak az erre a feladatra kijelölt gondozó(k)
férhet(nek) hozzá, úgy, hogy a felvételeket semmilyen informatikai eszköz nem rögzíti. Ebben
az esetben a gondozó információkat szerezhet több olyan területen zajló történésről – például
az egyik lakó veszélybe kerül –, ahol személyesen nem tud jelen lenni. Rögzítés hiányában
ez a megfigyelés egyrészt megvalósítja az adatkezelés célját, másrészt lényegesen kevésbé
korlátozza az érintettek személyiségi jogait. Hangsúlyozni kell azonban azt, hogy ez a fajta
„élőképes megfigyelés” kizárólag a lakók egészsége, életük védelme érdekében lehet arányos
módszer, más célból nem lehet megfigyelni a lakókat, illetőleg nem lehet az „élőképes
megfigyelést” a munkavállalók ellenőrzésére használni.
A Hatóság általánosságban megjegyzi ugyanakkor azt is, hogy azzal, hogy az Ügyfél az egyes
kamerákat újra és újra több, különböző célból kívánja üzemeltetni, nem teszi jogszerűvé sem
az adatkezelés célját, sem magát az adatkezelést, és nem teszi alkalmassá a meghatározott
cél elérésére.

18

III. 2. 3. Az Otthon munkavállalóinak megfigyelése
a) A vizsgált időszakban az Otthon munkavállalóit alapvetően az irodai helyiségekben
üzemelő 22. és 23. számú, valamint – áttekintve a Hatóságnak megküldött kamerák látószögét
bemutató pillanatképeket – az ebédlőben és a konyhahelyiségben üzemelő 9., 10. és 11.
számú kamerák figyelték meg, melyekkel kapcsolatban a Hatóság álláspontja a következő:
b) Az Mt. 42. § (2) bekezdés a) pontja értelmében a munkaszerződés alapján a munkavállaló
köteles a munkáltató irányítása szerint munkát végezni. Ezzel összhangban a jogalkotó az Mt.
52. § (1) bekezdés b) és c) pontjában alapvető kötelességként határozta meg azt, hogy a
munkavállaló köteles munkaideje alatt a munkáltató rendelkezésére állni és munkáját az
általában elvárható szakértelemmel és gondossággal, a munkájára vonatkozó szabályok,
előírások, utasítások és szokások szerint végezni. E törvényi kötelezettségek megtartása
végett a jogalkotó az Mt. 11/A. § (1) bekezdésében lehetőséget biztosít arra, hogy a
munkáltató a munkavállalót a munkaviszonnyal összefüggő magatartása körében ellenőrizze.
Ez a jogosultság szükségszerűen együtt jár személyes adatok kezelésével.
A kamerás megfigyelésnek abszolút korlátját jelenti az emberi méltóság tiszteletben tartása,
ezért főszabály szerint kamerákat a munkavállalók és az általuk végzett tevékenység állandó
jellegű, kifejezett cél nélküli megfigyelésére működtetni nem lehet. Jogellenesnek tekinthető
az olyan elektronikus megfigyelőrendszer alkalmazása is, amelynek célja a munkavállalók
munkahelyi viselkedésének a befolyásolása, a munkavállalók kamerákkal történő
megfigyelése, ellenőrzése. Enne oka, hogy az ellenőrzési célú megfigyelés sértheti a
szükségesség-arányosság elvét, hiszen a munkáltatónak számos más módja van arra, hogy
éljen az Mt. 11/A. § (1) bekezdés szerinti ellenőrzési jogával. Ezért tehát nem lehet olyan
kamerákat üzemeltetni, amelyek kizárólag a munkavállalókat és az általuk végzett
tevékenységet figyelik meg. Kivételt képeznek az olyan munkahelyiségek, ahol a
munkavállalók élete és testi épsége közvetlen veszélyben lehet, így kivételesen működtethető
kamera például szerelőcsarnokban, kohóban, ipari üzemekben vagy más, veszélyforrást
tartalmazó létesítményekben. Hangsúlyozni kell azonban azt, hogy – az Alkotmánybíróság
gyakorlatából következően is – csak abban az esetben működtethető kamera a munkavállalók
élet- és testi épségének védelme céljából, ha a veszély ténylegesen fennáll és közvetlen,
vagyis az eshetőleges veszély nem lehet alkotmányosan elfogadható adatkezelési cél.
Mindezt azonban a munkáltatónak kell bizonyítania.
Jogellenesnek minősül továbbá – és adott esetben tisztességtelennek is tekinthető – az olyan
elektronikus megfigyelőrendszer alkalmazása, amelynek nincs kifejezett, egyértelműen
meghatározott célja, hanem csupán általánosságban figyeli a munkavégzést, vagy valamilyen
látszólag más célból üzemeltetett kamerát valójában a munkavállalók ellenőrzésére használja
a munkáltató.
Emellett a Hatóság álláspontja szerint szintén nem lehet elektronikus megfigyelőrendszert
alkalmazni olyan helyiségben sem, amely a munkavállalók munkaközi szünetének eltöltése
céljából lett kijelölve. Ez alól kivételt jelenthet az az esetkör, ha ezen helyiségben valamilyen
védendő vagyontárgy található (így például étel-ital automata), amellyel összefüggésben
igazolható valamilyen munkáltatói érdek (például a munkavállalók többször megrongálták a
berendezést és a károkat a munkáltatónak kellett állnia). Ebben az esetben e konkrét cél
érdekében kamera helyezhető el a helyiségben, azonban ekkor a munkáltatónak szintén
különös figyelemmel kell lennie arra, hogy a kamera látószöge kizárólag a védendő
vagyontárgyra irányulhat.
c) Mindettől eltérően azonban az Otthon irodai helyiségeiben a vizsgált időszak szerint
üzemelő 22. és 23. kamerák – a Hatóságnak megküldött kameraképek alapján – látószöge a

19
munkavállalókra irányul, figyelve az egész napos tevékenységüket. A Hatóság álláspontja
szerint az Otthon, illetve a lakók iratainak, továbbá a pénznek a védelmére a legalkalmasabb
eszköz egy zárható szekrény, illetve széf lenne. Amennyiben ezen intézkedések nem
vezetnek eredményre, vagy nem elegendőek, kamerákat akként lehet üzemeltetni, ha azok
látószöge a védendő tárgyra, például a szekrényre vagy széfre irányul.
A pénzfizetéssel kapcsolatos problémával összefüggésben, mely szerint többször előfordult,
hogy a lakó, illetve annak hozzátartozója nem ismerte el az átvételi elismervény aláírása után
sem, hogy pénzt vett fel, és azzal gyanúsította az Otthon munkatársát, illetve az Otthont, hogy
okirat hamisítása történt, a Hatóság álláspontja szerint szintén nem a kamera a magánszférát
legkevésbé korlátozó megoldás, mivel éppen az aláírás ténye az, amelynek bizonyítani kell az
átvételt. Kamera helyett például tanúk alkalmazásával is megoldható a felvetett probléma.
Az Ügyfél vizsgálati eljárásban tett nyilatkozata szerint az irodákban elhelyezett kamerák
látószögét módosította, és döntően a lakók pénzeinek őrzését szolgáló zárható szekrény és
széf környezetére fókuszálnak. A pénzátvételeknél pedig további egy személy jelenlétét
biztosítja.
Mindezt azonban az Ügyfél semmivel nem támasztotta alá a vizsgálati eljárásban, az
adatvédelmi hatósági eljárásban ugyanakkor a fentiekkel ellentétben a Hatósághoz 2020.
október 10. napján érkezett levelében olyan pillanatképet mellékelt, amelyen az Otthon
munkatársainak arca került maszkolásra, nem a látószögek módosítása történt meg. A fenti
nyilatkozattal ellentétben áll a Hatóságnak megküldött érdekmérlegelési teszt 3. pontja is, mely
szerint az irodákban üzemelő kamerák által megfigyelt terület maga az iroda.
Ezen kívül az Ügyfél ugyanezen, a Hatósághoz 2020. október 10. napján érkezett levelében
azt is nyilatkozta, hogy az intézményvezető írásban hozzájárulását adta ahhoz, hogy a
tárgyalóban – mely egyben az ő irodája – a kamera ne kerüljön megszüntetésre, illetve
látószögének módosítására ne kerüljön sor, mert az érdeke azt kívánja, hogy bármely
megvesztegetés, soron kívüli elhelyezés gyanújának felmerülése esetén bizonyítani tudja
maga az intézményvezető, illetve az Otthon, hogy ilyen esetekre nem került sor.
Mindezzel kapcsolatban a Hatóság álláspontja az, hogy a vizsgált időszakban az Ügyfélnek
okiratokkal kellett volna alátámasztania azt, hogy valóban úgy módosított az irodai
helyiségekben üzemelő kamerák látószögén, hogy azok kifejezetten a védendő
vagyontárgyakra irányuljanak, mely igazolásra azonban nem került sor. Tekintettel arra, hogy
az elszámoltathatóság elvéből következően annak igazolása, hogy az adatkezelés
jogszerűségének feltételei folyamatosan fennállnak, az adatkezelő felelőssége, mely
igazolásnak az Ügyfél jelen 22. és 23. számú kamerák tekintetében nem tett eleget, a Hatóság
megállapítja, hogy az Ügyfél megsértette az általános adatvédelmi rendelet 5. cikk (2)
bekezdés szerinti elszámoltathatóság alapelvét.
Tekintettel továbbá arra, hogy az irodákban a kamerák látószöge nem a védendő
vagyontárgyakra irányulnak, a Hatóság megállapítja, hogy az Ügyfél azzal, hogy szükségtelen
területeket is figyel, megsértette az általános adatvédelmi rendelet 5. cikk (1) bekezdés c)
pontja szerinti adattakarékosság elvét.
A Hatóság álláspontja kifejezetten az intézményvezető irodájában üzemelő 23. számú
kamerával kapcsolatban az, hogy egy megvesztegetés vagy soron kívüli elhelyezés
rögzítésére, illetőleg az intézményvezetővel szembeni panasz kivizsgálására egy – az Ügyfél
nyilatkozata és a 2020. június 15. napján hatályba lépett kameraszabályzat szerint
hangrögzítésre nem alkalmas – kamera alkalmatlan. A Hatóság álláspontja szerint ilyen elvont
– minden alátámasztást nélkülöző – adatkezelési cél nem jogszerű, mivel azon kívül, hogy
alkalmatlan az elérni kívánt célra, felveti a titkos kép- és hangrögzítés lehetőségét. A Hatóság
megállapítja, hogy a kamera ilyen célú üzemeltetése sérti az általános adatvédelmi rendelet

20
5. cikk (1) bekezdés a) pontja szerinti jogszerű és tisztességes adatkezelés elvét, és az
általános adatvédelmi rendelet 5. cikk (1) bekezdés b) pontja szerinti célhoz kötött adatkezelés
elvét.
d) Áttekintve továbbá a 2020. június 12. napján készült érdekmérlegelési tesztet, valamint a
kamerák látószögét bemutató pillanatképeket, a Hatóság álláspontja a konyhában üzemelő
11. számú kamerával kapcsolatban az, hogy annak látószöge a munkavállalókra irányul,
figyelve az egész napos tevékenységüket, mely a fent kifejtettek alapján nem jogszerű. A
Hatóság álláspontja szerint továbbá az érdekmérlegelési tesztben foglalt azon szükségességi
ok alapján, mely szerint „portaszolgálat hiányában az áru átvétele során a reklamáció
bizonyítására” szükséges a kamera, a kamera erre alkalmatlan. A kamera látószöge az egész
helyiségre kiterjed, így az egyes áruk átvételének ellenőrzésére nem alkalmas, másrészt a
Hatóság álláspontja szerint nem a konyhákban szokott megtörténni az áruk átvétele. A
Hatóság álláspontja szerint átvételi elismervény, illetőleg tanúk alkalmazásával elérhető a
kívánt cél.
Mindebből következően a Hatóság megállapítja, hogy ezen 11. számú kamera kapcsán az
adatkezelés nem felel meg az általános adatvédelmi rendelet 5. cikk (1) bekezdés b) pontja
szerinti célhoz kötött adatkezelés elvének.
e) A Hatóság ezen kívül visszautalva jelen határozat III. 2. 1. pontjának c) alpontjára, az
ebédlőben üzemelő 9. és 10. számú kamerákra vonatkozóan, ebben a pontban is megállapítja,
hogy értelmezhetetlen, hogy a kamerák hogyan segíthetik elő a lakók speciális diétájának
megtartását. A Hatóság álláspontja szerint erre a célra kamerák kifejezetten az ételre történő
ráközelítés hiányában alkalmatlanok, illetőleg szintén emiatt alkalmatlanok a munkavállalók
ellenőrzésére. Ugyanakkor, mivel a Hatóság álláspontja szerint maga az adatkezelési cél is
értelmezhetetlen, az adatkezelés sérti az általános adatvédelmi rendelet 5. cikk (1) bekezdés
b) pontja szerinti célhoz kötött adatkezelés elvét, és az állandó megfigyelés miatt sérti a
munkavállalók személyiségi jogait.
III. 3. Az adatkezelések jogalapja
1. A kamerás megfigyeléssel összefüggő adatkezelések jogalapja főszabály szerint az
általános adatvédelmi rendelet 6. cikk (1) bekezdés f) pontja szerinti jogos érdek jogalapja
lehet. A hozzájárulás azért nem minősül megfelelő jogalapnak, mivel annak feltételei a
kamerás megfigyeléseknél alapvetően nem tudnak érvényesülni. Az adatkezelő ugyanis nem
képes annak igazolására, hogy az érintett személyes adatainak kezeléséhez hozzájárult,
továbbá az érintett nem tudja hozzájárulását bármikor visszavonni.
A jogos érdek jogalapja alapján a kamerás megfigyelés akkor jogszerű, amennyiben az
adatkezelő vagy harmadik fél jogos érdekének érvényesítéséhez szükséges, kivéve, ha az
ilyen érdekekkel szemben elsőbbséget élveznek az érintett érdekei vagy alapvető jogai és
szabadságai.
Valós és veszélyes helyzetben az élet, testi épség védelemének, valamint a vagyon betörés,
lopás vagy rongálás elleni védelmének célja a kamerás megfigyeléshez fűződő jogos
érdeknek minősülhet.
A 3/2019. számú iránymutatás szerint a jogos érdeknek valóban fenn kell állnia és ténylegesen
léteznie kell (vagyis nem lehet kitalált vagy feltételezett). A megfigyelés megkezdése előtt
tényleges veszélyhelyzetnek kell felmerülnie, amely lehet például korábbi káresemény vagy
súlyos incidens. Az általános adatvédelmi rendelet 5. cikk (2) bekezdése szerinti
elszámoltathatóság elvére tekintettel az adatkezelőnek javasolt írásban rögzítenie az ilyen
incidenseket (dátum, módszer, pénzügyi veszteség). Az írásban rögzített incidensek

21
meggyőző bizonyítékként szolgálhatnak a jogos érdek fennállására vonatkozóan. A jogos
érdek fennállását és a megfigyelés szükségességét rendszeres időközönként (a
körülményektől függően például évente egyszer) újra kell értékelni.4
Lényeges, hogy az adatkezelőnek a jogos érdek jogalapjára hivatkozáshoz érdekmérlegelést
kell végeznie. Az érdekmérlegelés elvégzése egy többlépcsős folyamatot jelent, melynek
során azonosítani kell az adatkezelő jogos érdekét, valamint a súlyozás ellenpontját képező
adatalanyi érdeket, érintett alapjogot, végül a súlyozás elvégzése alapján meg kell állapítani,
hogy kezelhető-e személyes adat. Amennyiben az érdekmérlegelés eredményeként
megállapítható, hogy az adatkezelő jogszerű érdeke megelőzi az érintettek személyes adatok
védelméhez fűződő jogát, úgy üzemeltethető kamerarendszer.
A hatályos törvényi rendelkezések, illetőleg az elszámoltathatóság elvéből fakadóan az
adatkezelőnek kell igazolnia azt, hogy az általa alkalmazott elektronikus megfigyelőrendszer
összeegyeztethető a célhoz kötött adatkezelés elvével és az érdekmérlegelés kimenetele az
adatkezelő jogos érdekének elsőbbrendűségét eredményezte.
2. Munkavállalók esetében azért is a jogos érdek jogalapja alkalmazható, mert a munkáltatói
(ellenőrzéshez kapcsolódó) adatkezelés – azon túl, hogy a kamerás megfigyeléseknél
általában a hozzájárulás jogalapjának feltételei nem tudnak érvényesülni – az Mt.
rendelkezéseiből, a munkaviszony természetéből fakadó, a munkavállalói hozzájárulástól
független adatkezelés. A hozzájárulással összefüggésben ugyanis meg kell jegyezni, hogy
annak az általános adatvédelmi rendelet fogalommeghatározása szerint önkéntesnek kell
lennie. Az önkéntes hozzájárulás kapcsán ugyanakkor a már hatályon kívül helyezett
adatvédelmi irányelv5 29. cikke szerint létrehozott Adatvédelmi Munkacsoport6 (a
továbbiakban: Adatvédelmi Munkacsoport) több állásfoglalásában is kifejtette, hogy a
munkavállaló-munkáltató viszonyában megkérdőjelezhető az önkéntes hozzájárulás
lehetősége. A munka világában az érintett hozzájárulása helyett ezért más jogalap, a
munkáltató jogos érdekén alapuló adatkezelés alkalmazása jöhet szóba. A munkaviszony
időtartama alatt ez alapján a munkáltató gazdasági tevékenyégének megfelelő működése
érdekében a munkavállalók magánszféráját – hozzájárulásuk nélkül – bizonyos, pontosan
körülhatárolt esetekben, garanciális követelmények megtartása mellett korlátozhatja.
Ez a legitim érdekek mérlegelése alapján történő adatkezelés elválaszthatatlan annak
korlátaitól:

4

-

A munkáltatói ellenőrzés akkor tekinthető jogszerűnek, amennyiben az a
munkaviszony rendeltetésével közvetlenül összefüggő okból feltétlenül szükséges és
a cél elérésével arányos [Mt. 9. § (2) bekezdés].

-

A munkáltatói ellenőrzés és az annak során alkalmazott eszközök, módszerek nem
járhatnak az emberi méltóság megsértésével; illetőleg a munkavállaló a
munkaviszonnyal összefüggő magatartása körében ellenőrizhető [Mt. 11/A. § (1)
bekezdés].

-

A munkavállalót előzetesen tájékoztatni kell az adatkezelés lényeges követelményeiről
[Mt. 9. § (2) bekezdés és Mt. 11/A. § (1) bekezdés, általános adatvédelmi rendelet 13.
cikk].

3/2019. számú iránymutatás 20. bekezdés

A személyes adatok feldolgozása vonatkozásában az egyének védelméről és az ilyen adatok szabad áramlásáról szóló
95/46/EK európai parlamenti és tanácsi irányelv
5

Az Adatvédelmi Munkacsoport az általános adatvédelmi rendelet alkalmazásának kezdőnapját megelőzően az adatvédelemmel,
valamint a magánélet védelmével kapcsolatos kérdésekkel foglalkozó, független európai tanácsadó szerv volt, helyébe az Európai
Adatvédelmi Testület lépett.
6

22
-

Az adatkezelés akkor jogszerű, ha a munkáltató az adatkezeléssel kapcsolatban
betartja az általános adatvédelmi rendelet alapvető rendelkezéseit: többek között a
célhoz kötött és a tisztességes adatkezelés elvét [általános adatvédelmi rendelet 5.
cikk (1) bekezdés a) és b) pont].

Az Mt. rendelkezései általános felhatalmazást nyújtanak tehát a munkáltatói adatkezelésre,
azonban ezen keretek tartalommal való megtöltése – az elszámoltathatóság elvével
összhangban – a munkáltatóra hárul. A munkáltatónak az alkalmazott eszközökkel
kapcsolatos részletszabályokat belső szabályzatban kell egyértelműen, érthetően, pontosan,
részletesen meghatározni. Ennek kidolgozása során a munkáltatónak különös tekintettel kell
lennie az arányosság követelményére valamennyi adatkezelési cél tekintetében.
3. Az Ügyfél a jogos érdek jogalapja mellett az érintett hozzájárulására is alapozta kamerás
megfigyeléssel összefüggő adatkezeléseit. A 2020. június 15. napjától hatályos
kameraszabályzat szerint ezt a jogalapot az Ügyfél az Otthon nem munkavállalói esetében
alkalmazta. Tekintettel arra, hogy a fentiek szerint a Hatóság levezette – és a
NAIH/2019/5088/4. ügyiratszámú felszólításában is felhívta rá az Ügyfél figyelmét –, hogy a
hozzájárulás jelen ügy szerinti adatkezelések esetében nem alkalmazható, így az Ügyfél
megfelelő jogalap hiányában kezeli az Otthon munkavállalóin kívüli érintettek személyes
adatait a kamerás megfigyeléssel összefüggésben, megsértve ezzel az általános adatvédelmi
rendelet 6. cikkét.
A jogos érdek jogalapjának alkalmazása kapcsán szükséges az érdekmérlegelés elvégzése,
amelynek első lépését jelenti annak feltérképezése, hogy az adatkezelés valóban szükségese az adatkezelő céljának elérése érdekében, vagy rendelkezésre állnak-e olyan alternatív
megoldások, amelyek alkalmazásával személyes adatok kezelése nélkül megvalósítható a
tervezett cél.
A Hatóság jelen határozat III. 2. pontjában megállapította, hogy az ebédlőben, a konyhában,
illetőleg az intézményvezető irodájában üzemelő kamerák esetében az adatkezelés nem felel
meg célhoz kötött adatkezelés elvének, a teakonyhákban, a közösségi helyiségekben,
társalgókban, valamint az irodai helyiségekben üzemelő kamerák esetében pedig azt, hogy
az adatkezelés nem felel meg az adattakarékosság elvének, az adatkezelések a célok
megvalósítására alkalmatlanok. Az adatkezelés célra való alkalmasságát, szükségességét a
2020. június 12. napján kelt érdekmérlegelési teszt sem támasztotta alá. Abból, hogy az eljárás
során az Ügyfél több érdeket és több adatkezelési célt nevesített, de valójában nem derül ki,
hogy melyek azok az objektív körülmények, amelyek indokolják ezen kamerák alkalmazását,
szükségességét, nem következik az, hogy a kamerás megfigyelés szükségessége fennáll, és
ne lenne más módszer a célok elérésére. Az szintén nem teszi az adatkezelést szükségessé,
ha az Ügyfél csupán deklarálja a szükségességet és azt, hogy nem áll rendelkezésére más
módszer a céljai elérésére.
Az Ügyfél a 2020. június 12. napján kelt érdekmérlegelési tesztben az adatkezelés
szükségessége körében az határozta meg, hogy „a képfelvevő elektronikus
megfigyelőrendszer által történő rögzítés a létesítmény, helyiségek, berendezések védelme,
a rendkívüli események megelőzése, következményeinek elhárítása, kivizsgálásának
segítése, a jogsértések észlelése, az elkövető tettenérése, valamint a jogsértő cselekmények
megelőzése, továbbá az emberi élet, testi épség, személyi szabadság védelme érdekében,
az üzleti, fizetési titok védelme, vagyonvédelem, valamint a panaszok jogszerű kezelésének
céljából történik. E célok eléréséhez a kamerarendszer működtetése döntő mértékben járul
hozzá, hiszen az események jelentős része megelőzhető, ha az esetleges elkövetők tudják,
hogy a cselekményüket kamera fogja rögzíteni, a bekövetkezett események, jogsértések,
panaszok jelentős része pedig kivizsgálható a képfelvételek megtekintésével.”

23
A teszt szerint továbbá „jelenlegi tudásunk szerint nem áll rendelkezésre olyan technika vagy
megoldás, amellyel képfelvételek készítése nélkül rekonstruálni lehetne, hogy mi történt egy
panasz, baleset vagy esetlegesen bűncselekmény kapcsán, így e célok elérése más, – az
érintettek információs önrendelkezési jogát csekélyebb mértékben korlátozó – módszerrel
nem biztosítható. A felvételek esetleges anonimizálása, a kamerák nem megfelelő
látószögének beállítása, az érintett személyek kimaszkolása lehetetlenné tenné az azon
szereplő személyek beazonosítását, így az alapvető védelmi cél nem valósulhatna meg, a
felvételek bizonyos ideig való tárolása nélkül pedig nem szolgálhatnának az adatok
cselekmények bizonyítására, ellenőrzésre.”
A teszt ezen két bekezdésében az Ügyfél felsorolja az adatkezelési célokat, azt azonban nem
támasztja alá, hogy ezek az adatkezelések valójában miért szükségesek, és miért nem áll
rendelkezésére olyan más megoldás, amellyel a célok kamerák üzemeltetése nélkül
elérhetőek lennének.
Mindezek alapján az sem igazolt, hogy az Ügyfél mint adatkezelő érdeke megelőzi az
érintettek személyes adatok védelméhez fűződő jogát. Ebből következően a Hatóság
megállapítja, hogy az Ügyfél a nem megfelelő érdekmérlegelés tekintetében is megsértette az
általános adatvédelmi rendelet 6. cikkét.
A Hatóság megjegyzi, hogy a kamerák alkalmazása valóban szükséges lehet és a
magánszféra arányos korlátozásának is tekinthető sok esetben, azonban nem elfogadható az
a szemlélet, amikor minden folyamat, helyzet ellenőrzésére, kontrollálására, munkaterület,
közösségi vagy lakóterület megfigyelésére a kamerás megfigyelés az adatkezelő reakciója,
ugyanis ez a mindennapok, mindennapi élethelyzetek folyamatos megfigyelését eredményezi.
A szükségességet, más módszer alkalmazásának lehetőségét, az adatkezelői érdek és a
korlátozni szándékozott érdekek és jogok összemérését reálisan értékelve, gondosan
mérlegelni, a valós szükségességet megfelelően alátámasztani szükséges. Jelen ügyben az
Ügyfél által meghatározott érdekek és célok elérhetőek kamerák helyett más, magánszférát
nem vagy kevésbé korlátozó módszerekkel, mint például a gondozottak ellátásának
hatékonyabb megszervezése, a munkavállalók számának növelése.
III. 4. A megfelelő tájékoztatás és az átláthatóság elve követelménye
Mint minden adatkezelés, a kamerás megfigyeléssel összefüggő adatkezelés esetében is
lényeges követelmény, hogy az érintettek megfelelő, átlátható és könnyen értelmezhető
tájékoztatást kapjanak az adatkezelésekről. Ezzel kapcsolatban az alábbiakat kell figyelembe
venni:
Mind az általános adatvédelmi rendelet, illetve munkavállalók esetében mind az Mt. előírja azt,
hogy az érintetteket tájékoztatni kell az adatkezeléssel kapcsolatos körülményekről. Az Mt.ben megfogalmazott általános tájékoztatási kötelezettséget az általános adatvédelmi rendelet
tölti meg tartalommal, annak 13. cikk (1)-(2) bekezdésében meghatározva azon
körülményeket, melyekről az adatkezelőnek tájékoztatnia kell az érintetteket. A tájékoztatás
formáját a jogszabályok nem határozzák meg, azonban a Hatóság javasolja az írásbeli formát
azon okból, hogy – az elszámoltathatóság elvéből is következően – az adatkezelőnek kell
bizonyítania, igazolnia az előzetes tájékoztatás megtörténtét.
A kamerás megfigyeléssel összefüggő adatkezelés mint speciális adatkezelés esetében az
általános adatvédelmi rendelet által előírt követelményrendszer szerint a munkavállalókat
különösen az alábbi lényeges körülményekről kell tájékoztatni:
-

az elektronikus megfigyelőrendszert üzemeltető (jogi vagy természetes) személy
meghatározásáról,

24
-

az adatvédelmi tisztviselő elérhetőségéről, amennyiben az adatkezelő nevezett ki ilyen
személyt

-

az egyes kamerák elhelyezéséről és a vonatkozásukban fennálló célról, az általuk
megfigyelt területről, tárgyról, illetőleg arról, hogy az adott kamerával közvetlen vagy
rögzített megfigyelést végez-e a munkáltató,

-

az adatkezelés jogalapjáról,

-

az adatkezelő jogos érdekének a meghatározásáról,

-

a felvétel tárolásának időtartamáról,

-

az adatok megismerésére jogosult személyek köréről, illetőleg arról, hogy a
felvételeket mely személyek, szervek részére, milyen esetben továbbíthatja a
munkáltató,

-

a felvételek visszanézésére vonatkozó szabályokról, illetőleg arról, hogy a felvételeket
milyen célból használhatja fel a munkáltató,

-

arról, hogy a munkavállalókat milyen jogok illetik meg az elektronikus
megfigyelőrendszerrel összefüggésben és milyen módon tudják gyakorolni a jogaikat,

-

arról, hogy az információs önrendelkezési joguk megsértése esetén milyen
jogérvényesítési eszközöket vehetnek igénybe.

Ezen túlmenően pedig az adatkezelő köteles a kamerarendszer alkalmazásáról
figyelemfelhívó jelzést, úgynevezett piktogramot jól látható helyen elhelyezni.
A Hatóság álláspontja szerint tehát a munkáltatónak mint adatkezelőnek az elektronikus
megfigyelőrendszer
alkalmazására
vonatkozó,
munkavállalók
részére
nyújtott
tájékoztatójában minden egyes kamera vonatkozásában pontosan meg kell jelölnie, hogy az
adott kamerát milyen célból helyezte el az adott területen és milyen területre, berendezésre
irányul a kamera látószöge. A munkáltató az általános adatvédelmi rendelet 6. cikk (1)
bekezdés f) pontja szerinti jogos érdek jogalapja alapján ezzel tudja igazolni a munkavállalók
számára azt, hogy miért tekinthető szükségesnek az adott terület megfigyelése. Nem
fogadható el az a gyakorlat, amikor a munkáltató általánosságban tájékoztatja a
munkavállalókat arról, hogy elektronikus megfigyelőrendszert alkalmaz a munkahely területén.
A foglalkoztatási jogviszonyokban az egyes kamerákról szóló külön tájékoztatásokkal tudja
igazolni a munkáltató azt, hogy az adott terület megfigyelése összeegyeztethető a célhoz
kötött adatkezelés elvével és nem válik a munkavállalók – adott esetben rejtett –
megfigyelésének eszközévé.
Ugyanakkor ezen bővebb tájékoztatás a Hatóság álláspontja szerint már nem szükséges a
munkavállalókon kívüli harmadik személyek felé, tekintettel arra, hogy az ő magánszférájukat
az elektronikus megfigyelőrendszer kevésbé érinti, illetve amennyiben ezen személyek is
tudomással bírnának arról, hogy az adott kamera milyen területet, vagyontárgyat figyel meg,
a rendszer elvesztené vagyonvédelmi funkcióját. Ebből kifolyólag a munkavállalókon kívüli
személyek felé az általános, az egyes kamerákról szóló részletes leírás nélküli tájékoztatási
kötelezettség terheli az adatkezelőt.
A munkavállalókon kívüli harmadik személyek részére nyújtott tájékoztatással kapcsolatban a
Hatóság szintén felhívja a figyelmet az Európai Adatvédelmi Testület 3/2019. számú
iránymutatására, mely meghatározza az első és másodvonalbeli tájékoztatásnak is a
feltételeit, azok ajánlott formáját, valamint kitér a kamerák üzemeltetésével összefüggő az
adatbiztonsági követelményekre.

25
Az Ügyfél, bár figyelemfelhívó jelzéseket helyezett el a kamerás megfigyelésről, és a vizsgált
időszakban módosította ugyan adatkezelési tájékoztatóját, azonban annak 2020. június 15.
napján kelt változata továbbra sem felel meg az általános adatvédelmi rendelet
követelményeinek, mivel nem, illetve nem megfelelően tartalmazza:
-

a jogos érdekének a meghatározását. A tájékoztató csupán annyit tartalmaz, hogy az
adatkezelés jogalapja – részben – az adatkezelő jogos érdekén alapul, melynek
alátámasztására érdekmérlegelési teszt is készült, de hogy pontosan mi ez a jogos
érdek, az nem jelenik meg a tájékoztatóban;

-

az adatok megismerésére jogosult személyek körét, illetőleg azt, hogy a felvételek
mely személyek, szervek részére, milyen esetben továbbíthatók;

-

a felvételek visszanézésére vonatkozó szabályokat, illetőleg azt, hogy a felvételeket
milyen célból lehet felhasználni;

-

azt, hogy a munkavállalókat és más érintetteket milyen jogok illetik meg az elektronikus
megfigyelőrendszerrel összefüggésben és milyen módon tudják gyakorolni a jogaikat.
A tájékoztató az Infotv.-ben szereplő érintetti jogokat csupán felsorolja. Jelen
adatkezelésre vonatkozó szabályokat azonban az Infotv. helyett az általános
adatvédelmi rendelet tartalmazza, így az érintetti jogok vonatkozásában is az általános
adatvédelmi rendelet szerinti érintetti jogokról és joggyakorlás módjáról kell
tájékoztatást nyújtani. Az érintetteket az adatkezeléssel összefüggésben megillető
jogokról szóló tájékoztatásban az Ügyfélnek ki kell térnie arra, hogy milyen
elérhetőségen keresztül tudja a személy a kérelmét benyújtani, az adatkezelő mennyi
időn belül tesz eleget az érintetti kérelemnek. Emellett célszerű kifejteni az egyes
érintetti jogok tartalmát is, hiszen az egyes jogokat a magánszemélyek az elnevezésük
alapján nem biztos, hogy ismerik. Emellett az Ügyfélnek ki kell térnie az érintetti
joggyakorlás egyes sajátosságaira;

-

azt, hogy az érintettek az információs önrendelkezési joguk megsértése esetén milyen
jogérvényesítési eszközöket vehetnek igénybe. Az Ügyfélnek a jogérvényesítési
lehetőségek körében mindenekelőtt érdemes kitérnie arra, hogy az adatalanynak
valamely eljárás kezdeményezése előtt célszerű a panaszt az Ügyfélnek, az
adatkezelőnek elküldenie, hogy az adatkezelő magától helyreállítsa a jogszerű
állapotot. Az Ügyfélnek a jogérvényesítési lehetőségek között két eljárás
kezdeményezésének lehetőségéről kell tájékoztatást adnia. Egyfelől fel kell az
adatalany figyelmét hívni arra, hogy a Hatóság eljárását kezdeményezheti. Az
Ügyfélnek a tájékoztatóban fel kell tüntetnie a Hatóság hivatalos elektronikus levezési
címét, postai elérhetőségét, telefonszámát, illetve a Hatóság honlapjának a címét.
Másfelől az érintettet tájékoztatni kell a bírósághoz fordulás lehetőségéről. Ebben az
esetben az Ügyfélnek ki kell térnie arra a sajátosságra, hogy az érintett dönthet úgy,
hogy a pert a lakóhelye vagy tartózkodási helye szerinti törvényszék előtt indítja meg.

Ezen hiányosságok mellett a tájékoztató tévesen tartalmazza azt, hogy az adatkezelés az
érintett hozzájárulásán is alapul, mivel az adatkezelés jogalapja jelen határozat III. 2. pontja
alapján az adatkezelő jogos érdeke.
Nincs összhangban továbbá a tájékoztató – és az érdekmérlegelési teszt – a
kameraszabályzattal, mivel abban a felvételek megőrzési idejeként 10 nap szerepel, szemben
a tájékoztatóban – és az érdekmérlegelési tesztben – meghatározott 10 munkanappal.
Nem tartalmazza a tájékoztató továbbá a munkavállalókra figyelemmel az egyes kamerák
elhelyezéséről és a vonatkozásukban fennálló célról, az általuk megfigyelt területről, tárgyról,
illetőleg arról szóló tájékoztatást, hogy az adott kamerával közvetlen vagy rögzített
megfigyelést végez-e a munkáltató.

26
Az sem felel meg továbbá az adatvédelmi követelményeknek, hogy az adatkezelés nem
átlátható, az adatkezelésre vonatkozó információk nehezen ismerhetők meg, mivel a
tájékoztatón kívül több, különböző iratból, a kameraszabályzatból és az érdekmérlegelési
tesztből kell kiválasztaniuk a releváns információkat annak feltérképezésére, hogy milyen
adatkezelési folyamatnak válnak az alanyaivá. Erre is csupán akkor van lehetőségük, ha a
bárki számára elérhető tájékoztató mellett kérik a szabályzat és az érdekmérlegelési teszt
kiadását, e két dokumentum önállóan nem érhető el.
A tájékoztatás azonban akkor minősül megfelelőnek és átláthatónak, ha egy egységes
adatkezelési tájékoztató tartalmazza az adatkezelésre vonatkozó, az általános adatvédelmi
rendelet 13. cikk (1)-(2) bekezdés szerinti információkat úgy, hogy azt az Otthon területére,
épületébe belépő személy a belépést megelőzően elérhesse és megismerhesse.
Az általános adatvédelmi rendelet 5. cikk (1) bekezdés a) pontja szerinti tisztességesség és
átláthatóság elve – összhangban az általános adatvédelmi rendelet (39)
preambulumbekezdésével – megköveteli, hogy a személyes adatok kezelésével összefüggő
tájékoztatás könnyen hozzáférhető és közérthető legyen, valamint hogy azt világosan és
egyszerű nyelvezettel fogalmazzák meg. Ez az elv vonatkozik különösen az érintetteknek az
adatkezelő kilétéről és az adatkezelés céljáról való tájékoztatására, valamint az azt célzó
további tájékoztatásra, hogy biztosított legyen az érintett személyes adatainak tisztességes és
átlátható kezelése, továbbá arra a tájékoztatásra, hogy az érintetteknek jogukban áll
megerősítést és tájékoztatást kapni a róluk kezelt adatokról. Ebből következően tehát az
általános adatvédelmi rendelet alapján az felel meg az adatvédelmi követelményeknek, ha az
adatkezelésről szóló tájékoztatást egy dokumentum tartalmazza, kitérve az adatkezelés
összes, az általános adatvédelmi rendelet 13. cikk (1)-(2) bekezdése szerinti körülményeire.
Mindezek alapján, tekintettel arra, hogy az Ügyfél adatkezelési tájékoztatója nem tartalmazta
megfelelően, átláthatóan egy dokumentumban az adatkezelésre vonatkozó összes
információt, a Hatóság megállapítja, hogy az Ügyfél megsértette az általános adatvédelmi
rendelet 5. cikk (1) bekezdés a) pontja szerinti átláthatóság elvét, és az általános adatvédelmi
rendelet 13. cikk (1)-(2) bekezdését.
III. 5. Szankcionálás
1. A Hatóság az általános adatvédelmi rendelet 58. cikk (2) bekezdés b) pontja alapján
megállapította, hogy az Ügyfél megsértette az általános adatvédelmi rendelet 5. cikk (1)
bekezdés b) pontja szerinti célhoz kötött adatkezelés elvét azzal, hogy jogszerűtlen célból
üzemeltette a vizsgált időszakban a 9., 10., 11. és 23. számú kamerákat; megsértette az
általános adatvédelmi rendelet 5. cikk (1) bekezdés c) pontja szerinti adattakarékosság elvét
azzal, hogy úgy üzemeltetette az 5., 15., 18. és 21. számú kamerát, illetve úgy üzemelteti a
3., 13., 14., 16., 17., 19., 20. és 22. számú kamerákat, hogy azok alkalmatlanok voltak, illetve
alkalmatlanok az Ügyfél által meghatározott adatkezelési cél elérésére; megsértette továbbá
az általános adatvédelmi rendelet 5. cikk (2) bekezdése szerinti elszámoltathatóság alapelvét
azzal, hogy nem igazolta a 22. és 23. számú kamera látószögének módosítását; megsértette
az általános adatvédelmi rendelet 5. cikk (1) bekezdés a) pontja szerinti jogszerű és
tisztességes adatkezelés elvét az intézményvezető irodájában elhelyezett 23. számú kamera
üzemeltetésével; megsértette az általános adatvédelmi rendelet 6. cikkét azzal, hogy nem
megfelelő jogalap alapján kezeli az érintettek személyes adatait a kamerás megfigyeléssel
összefüggésben; megsértette az általános adatvédelmi rendelet 5. cikk (1) bekezdés a) pontja
szerinti átláthatóság elvét és az általános adatvédelmi rendelet 13. cikk (1)-(2) bekezdését,
mivel nem nyújtott megfelelő és átlátható tájékoztatást az érintettek részére a kamerás
megfigyeléssel összefüggő adatkezelésről;

27
2. A Hatóság az általános adatvédelmi rendelet 58. cikk (2) bekezdés d) pontja alapján
utasította az Ügyfelet arra, hogy – az 5., 15., 18. és 21. számú kamerák kivételével, tekintettel
arra, hogy azokat az Ügyfél már üzemen kívül helyezte – szüntesse meg a jogszerű cél nélkül
üzemeltettet kamerákat, illetőleg módosítsa azok látószögét, hogy azok megfeleljenek a
jogszerű adatkezelés követelményeinek; továbbá hogy megfelelő jogalap alapján üzemeltesse
a Hatóság által nem kifogásolt, jogszerű célokból alkalmazott és célokra alkalmas kamerákat
és azokról nyújtson megfelelő és átlátható tájékoztatást.
3. A Hatóság megvizsgálta, hogy indokolt-e az Ügyféllel szemben adatvédelmi bírság
kiszabása. E körben a Hatóság az általános adatvédelmi rendelet 83. cikk (2) bekezdése és
az Infotv. 75/A. §-a alapján mérlegelte az ügy összes körülményét és megállapította, hogy a
jelen eljárás során feltárt jogsértések esetében a figyelmeztetés se nem arányos, se nem
visszatartó erejű szankció, ezért bírság kiszabása szükséges.
A bírságkiszabással a Hatóság speciális prevenciós célja az, hogy ösztönözze az Ügyfelet
arra, hogy adatkezelési tevékenységét, tevékenységeit tudatosan folytassa, megadva az
érintettek számára a személyes adataik kezelése feletti kontroll gyakorlásához szükséges
információkat. Általában pedig szükséges valamennyi hasonló helyzetben lévő adatkezelő
számára világossá tenni, hogy a személyes adatok kezelése fokozott tudatosságot igényel,
nem lehet e téren a józan belátásra hagyatkozva bármilyen proaktív intézkedések megtétele
nélkül működni, gondatlanul bízva abban, hogy nem származik hátrány a személyes adatok
ténylegesen kontrollálatlan kezeléséből. Az ilyen hanyag magatartás az érintettek jogait
figyelmen kívül hagyja, és mint ilyen, nem maradhat szankcionálatlanul [általános adatvédelmi
rendelet 83. cikk (2) bekezdés b) pont].
A Hatóság a bírság összegének meghatározása során mindenekelőtt figyelembe vette, hogy
az Ügyfél által elkövetett jogsértések az általános adatvédelmi rendelet 83. cikk (5) bekezdés
a) és b) pontja szerint a magasabb összegű bírságkategóriába tartozó jogsértésnek
minősülnek.
A Hatóság súlyosító körülményként vette figyelembe, hogy
-

a jogsértések hosszú ideje, a vizsgálati eljárás megindulása – 2018. május 28. napja
– óta fennálltak és részben jelenleg is fennállnak [általános adatvédelmi rendelet 83.
cikk (2) bekezdés a) pont];

-

a jogsértő adatkezelés nagyszámú érintettet, a 2020. június 12. napján kelt
érdekmérlegelési teszt szerint 40 fő munkavállalót és 82 fő ellátottat, valamint – kisebb
mértékben – szám szerint meg nem határozható további, az Otthonban megforduló
harmadik személyeket érint [általános adatvédelmi rendelet 83. cikk (2) bekezdés a)
pont];

-

az adatkezelés az Ügyféllel hierarchikus viszonyban álló munkavállalókat, továbbá az
Otthonban lakó idős, kiszolgáltatott helyzetben lévő személyeket érint [általános
adatvédelmi rendelet 83. cikk (2) bekezdés a) pont];

-

a Hatóság a vizsgálati eljárásban az általános adatvédelmi rendelet 58. cikk (2)
bekezdés b) és d) pontja – valamint az Infotv. 56. § (1) bekezdése – alapján három
alkalommal szólította fel az Ügyfelet arra, hogy szüntesse meg adatkezelését, illetőleg
tegyen intézkedéseket a jogszerű adatkezelés érdekében, mely kötelezettségének az
Ügyfél nem, vagy csak részben tett eleget [általános adatvédelmi rendelet 83. cikk (2)
bekezdés e), d) és i) pont].

A Hatóság enyhítő körülményként vette figyelembe, hogy
-

az Ügyfél az adatvédelmi hatósági eljárás megindítást követően lépéseket tett és
ügyvédet is megbízott a jogszerű adatkezelés biztosítása érdekében és üzemen kívül

28
helyezte a teakonyhákban felszerelt, 5., 15., 18. és 21. számú kamerákat [általános
adatvédelmi rendelet 83. cikk (2) bekezdés c) és f) pont];
-

a Hatóság túllépte az ügyintézési határidőt [általános adatvédelmi rendelet 83. cikk (2)
bekezdés k) pont].

A Hatóság a bírságkiszabás megállapítása során nem tartotta relevánsnak az általános
adatvédelmi rendelet 83. cikk (2) bekezdés g), h) és j) pontja szerinti körülményeket, mivel
azok a konkrét ügy kapcsán nem is értelmezhetők.
A fenti körülményeket figyelembe véve a Hatóság a bírság mértékét a bírságminimumhoz
közeli összegben állapította meg.
Az Ügyfél honlapján elérhető nyilvános, 2019. évi beszámolója szerinti tárgyévi adózott
eredménye több, mint 29.000 ezer forint volt, így a kiszabott adatvédelmi bírság nem lépi túl a
kiszabható bírság maximumát.
IV. Egyéb kérdések:
A Hatóság hatáskörét az Infotv. 38. § (2) és (2a) bekezdése határozza meg, illetékessége az
ország egész területére kiterjed.
A Hatóság jelen döntése az Ákr. 80-81. §-án és az Infotv. 61. § (1) bekezdésén alapul. A
döntés az Ákr. 82. § (1) bekezdése alapján a közlésével véglegessé válik. Az Ákr. 112. §-a,
és 116. § (1) bekezdés és (4) bekezdés d) pontja, illetve a 114. § (1) bekezdése alapján a
döntéssel szemben közigazgatási per útján van helye jogorvoslatnak.
***
Az Ákr. 135. §-a szerint a kötelezett a törvényes kamatnak megfelelő mértékű késedelmi
pótlékot köteles fizetni, ha pénzfizetési kötelezettségének határidőben nem tesz eleget.
A Ptk. 6:48. § (1) bekezdése alapján pénztartozás esetén a kötelezett a késedelembe esés
időpontjától kezdődően a késedelemmel érintett naptári félév első napján érvényes jegybanki
alapkamattal megegyező mértékű késedelmi kamatot köteles fizetni.
A közigazgatási per szabályait a közigazgatási perrendtartásról szóló 2017. évi I. törvény (a
továbbiakban: Kp.) határozza meg. A Kp. 12. § (1) bekezdése alapján a Hatóság döntésével
szembeni közigazgatási per törvényszéki hatáskörbe tartozik, a perre a Kp. 13. § (3) bekezdés
a) pontjának aa) alpontja alapján a Fővárosi Törvényszék kizárólagosan illetékes. A Kp. 27. §
(1) bekezdés b) pontja szerint olyan jogvitában, amelyben a törvényszék kizárólagosan
illetékes, a jogi képviselet kötelező. A Kp. 39. § (6) bekezdése szerint a keresetlevél
benyújtásának a közigazgatási cselekmény hatályosulására halasztó hatálya nincs.
A Kp. 29. § (1) bekezdése és erre tekintettel a polgári perrendtartásról szóló 2016. évi CXXX.
törvény 604. §-a szerint alkalmazandó, az elektronikus ügyintézés és a bizalmi szolgáltatások
általános szabályairól szóló 2015. évi CCXXII. törvény 9. § (1) bekezdés b) pontja szerint az
ügyfél jogi képviselője elektronikus kapcsolattartásra kötelezett.
A keresetlevél benyújtásának idejét és helyét a Kp. 39. § (1) bekezdése határozza meg. A
tárgyalás tartása iránti kérelem lehetőségéről szóló tájékoztatás a Kp. 77. § (1)-(2) bekezdésén
alapul.

29
A veszélyhelyzet során érvényesülő egyes eljárásjogi intézkedések újbóli bevezetéséről szóló
112/2021. (III. 6.) Korm. rendelet (a továbbiakban: Veir.) 31. §-a alapján, ha e rendelet eltérően
nem rendelkezik, a szigorított védekezés a határidők folyását nem érinti. A Veir 36. § (1)-(3)
bekezdése szerint a szigorított védekezés ideje alatt a bíróság tárgyaláson kívül jár el, ideértve
a perorvoslati eljárásokat is. Ha tárgyalás tartásának lenne helye, vagy azt bármelyik fél kérte,
vagy a tárgyalást már kitűzték, az eljáró bíróság soron kívül értesíti a feleket a tárgyaláson
kívüli elbírálás tényéről, és lehetőséget biztosít arra, hogy a felek nyilatkozataikat írásban
előterjeszthessék. Ha a perben a szigorított védekezés idején kívül tárgyalást kellene tartani,
a felperes akkor kérheti, hogy a bíróság tárgyaláson kívüli elbírálás helyett a tárgyalást a
szigorított védekezés megszűnését követő időpontra halassza el, ha a) a bíróság a
közigazgatási cselekmény halasztó hatályát legalább részben nem rendelte el, b) a
keresetindításnak halasztó hatálya van, és a bíróság halasztó hatály feloldását nem rendelte
el, c) ideiglenes intézkedést nem rendeltek el.
A közigazgatási per illetékének mértékét az illetékekről szóló 1990. évi XCIII. törvény
(továbbiakban: Itv.) 45/A. § (1) bekezdése határozza meg. Az illeték előzetes megfizetése alól
az Itv. 59. § (1) bekezdése és 62. § (1) bekezdés h) pontja mentesíti az eljárást kezdeményező
felet.
Ha az előírt kötelezettsége teljesítését a Kérelmezett megfelelő módon nem igazolja, a
Hatóság úgy tekinti, hogy a kötelezettséget határidőben nem teljesítette. Az Ákr. 132. §-a
szerint, ha a Kérelmezett a hatóság végleges döntésében foglalt kötelezésnek nem tett eleget,
az végrehajtható. A Hatóság határozata az Ákr. 82. § (1) bekezdése szerint a közléssel
véglegessé válik. Az Ákr. 133. §-a értelmében a végrehajtást – ha törvény vagy
kormányrendelet másként nem rendelkezik – a döntést hozó hatóság rendeli el. Az Ákr. 134.
§-a értelmében a végrehajtást – ha törvény, kormányrendelet vagy önkormányzati hatósági
ügyben helyi önkormányzat rendelete másként nem rendelkezik – az állami adóhatóság
foganatosítja. Az Infotv. 61. § (7) bekezdése alapján a Hatóság határozatában foglalt,
meghatározott cselekmény elvégzésére, meghatározott magatartásra, tűrésre vagy
abbahagyásra irányuló kötelezés vonatkozásában a határozat végrehajtását a Hatóság
foganatosítja.
Budapest, 2021. március 25.
Dr. Péterfalvi Attila
elnök
c. egyetemi tanár


Ügyszám: NAIH-4495-1/2021.
(NAIH/2020/477.)

Tárgy: Kérelemnek részben
helyt adó határozat

HATÁROZAT
A Nemzeti Adatvédelmi és Információszabadság Hatóság (a továbbiakban: Hatóság) a […]
ügyvéd (székhely: […]) által képviselt […] ([…] a továbbiakban: Kérelmező) kérelmére 2020.
január 10. napján, a […] (székhely: […]; cégjegyzékszám: […]; a továbbiakban: [Cég1]) és
[…] ([…]; cégjegyzékszám: […]; a továbbiakban: [Cég2]) a Kérelmező mint diszpécser által
folytatott telefonhívás rögzítésével és annak felhasználásával összefüggő adatkezelését
érintően indult adatvédelmi hatósági eljárásban az alábbi döntéseket hozza:
I. A Hatóság a Kérelmező kérelmének részben helyt ad és megállapítja, hogy a [Cég1]
megsértette a természetes személyeknek a személyes adatok kezelése tekintetében történő
védelméről és az ilyen adatok szabad áramlásáról, valamint a 95/46/EK irányelv hatályon kívül
helyezéséről szóló (EU) 2016/679 rendelet (a továbbiakban: általános adatvédelmi rendelet)
5. cikk (2) bekezdésében meghatározott elszámoltathatóság alapelvi követelményét, az
általános adatvédelmi rendelet 6. cikkét, továbbá, az általános adatvédelmi rendelet 5. cikk (1)
bekezdés a) pontját és 13. cikk (1)-(2) bekezdését.
II. A Hatóság utasítja a [Cég1-et] arra, hogy az elszámoltathatóság követelményének eleget
téve, csak megfelelő jogalap esetében kezelje, illetőleg továbbítsa a [Cég2] diszpécsereinek
hangját a [Cég2] részére, továbbá az adatkezelésről nyújtson az általános adatvédelmi
rendelet 13. cikk (1)-(2) bekezdésének megfelelő, átlátható tájékoztatást
III. A Hatóság a Kérelmező kérelmét egyéb részében elutasítja.
IV. A Hatóság hivatalból megállapítja, hogy a [Cég2] jogalap igazolásának hiányában
kezelte a Kérelmező személyes adatát, megsértve ezzel az általános adatvédelmi rendelet 5.
cikk (2) bekezdés szerinti elszámoltathatóság elvét és az általános adatvédelmi rendelet 6.
cikkét, továbbá megsértette az általános adatvédelmi rendelet 5. cikk (1) bekezdés a) pontját
és 13. cikk (1)-(2) bekezdését.
V. A Hatóság hivatalból utasítja a [Cég2-t] arra, hogy az elszámoltathatóság
követelményének eleget téve, csak megfelelő jogalap esetében kezelje a diszpécserek
hangját, illetőleg az arról készült hangfelvételt, továbbá az adatkezelésekről nyújtson az
általános adatvédelmi rendelet 13. cikk (1)-(2) bekezdésének megfelelő, átlátható
tájékoztatást.

........................................................................................................................................................................................................................................................................
1055 Budapest
Falk Miksa utca 9-11

Tel.: +36 1 391-1400
Fax: +36 1 391-1410

ugyfelszolgalat@naih.hu
www.naih.hu

2

VI. A Hatóság
1. a [Cég1-et] hivatalból
500.000 Ft, azaz ötszázezer forint
adatvédelmi bírság,
2. a [Cég2-t] hivatalból
200.000 Ft, azaz kétszázezer forint
adatvédelmi bírság
megfizetésére kötelezi.
VII. A Hatóság elrendeli 10 000 Ft-nak, azaz tízezer forintnak a Kérelmező részére való
megfizetését az ügyintézési határidő túllépése miatt – választása szerint – bankszámlára
utalással vagy postai utalvánnyal.
***
A II. és V. pontban előírt intézkedések megtételét a [Cég1-nek] és a [Cég2-nek] jelen határozat
közlésétől számított 30 napon belül kell írásban – az azt alátámasztó bizonyítékok
előterjesztésével együtt – igazolnia a Hatóság felé.
Az adatvédelmi bírságokat jelen határozat véglegessé válásától számított 30 napon belül a
Hatóság központosított bevételek beszedése célelszámolási forintszámlája (1003200001040425-00000000 Központosított beszedési számla IBAN: HU83 1003 2000 0104 0425
0000 0000) javára kell megfizetni. Az összegek átutalásakor a NAIH/2020/477. BÍRS. számra
kell hivatkozni.
Ha a [Cég1] és a [Cég2] a bírságfizetési kötelezettségének határidőben nem tesz eleget, a
fenti számlaszámra késedelmi pótlékot kötelesek fizetni. A késedelmi pótlék mértéke a
törvényes kamat, amely a késedelemmel érintett naptári félév első napján érvényes jegybanki
alapkamattal egyezik meg.
Az II. és V. pontban előírt kötelezettség, illetőleg az adatvédelmi bírságok és a késedelmi
pótlékok meg nem fizetése esetén a Hatóság elrendeli a határozat végrehajtását.
Jelen határozattal szemben közigazgatási úton jogorvoslatnak nincs helye, de az a közléstől
számított 30 napon belül a Fővárosi Törvényszékhez címzett keresetlevéllel közigazgatási
perben megtámadható. A szigorított védekezés a keresetindítási határidőt nem érinti. A
keresetlevelet a Hatósághoz kell benyújtani, elektronikusan, amely azt az ügy irataival együtt
továbbítja a bíróságnak. A tárgyalás tartása iránti kérelmet a keresetlevélben jelezni kell. A
szigorított védekezés ideje alatt a bíróság tárgyaláson kívül jár el, ideértve a perorvoslati
eljárásokat is. A teljes személyes illetékmentességben nem részesülők számára a
közigazgatási per illetéke 30.000 Ft, a per tárgyi illetékfeljegyzési jog alá esik. A Fővárosi
Törvényszék előtti eljárásban a jogi képviselet kötelező.
INDOKOLÁS
I. Az eljárás menete és a tényállás tisztázása
1. A Kérelmező meghatalmazással igazolt jogi képviselőjén keresztül kérelemmel fordult a
Hatósághoz, azt kifogásolva, hogy korábbi munkáltatója, a [Cég2] a közte és a [Cég1] közötti

3
jogviszony alapján 2019. szeptember 23. napján reggel 5.00 és 6.00 óra között a [Cég1]
fődiszpécseri szolgálatot ellátó munkatársa telefonos beszélgetést kezdeményezett a
Kérelmezővel hivatali telefonján keresztül, és e telefonbeszélgetést a hozzájárulása és
tájékoztatása nélkül ismeretlen hangrögzítő eszközzel rögzítette, majd ezt a hangfelvételt a
[Cég2] felé továbbította. A [Cég2] a hangfelvétel alapján vizsgálatot indított a Kérelmezővel
szemben, majd a vizsgálat eredményeként kezdeményezte munkaviszonya megszüntetését,
mivel az általa folytatott kommunikáció nem felelt meg a [Cég2] szolgáltatói és szakmai
elvárásainak. A Kérelmező jogi képviselője 2019. október 9. és december 2. napján írásban
tájékoztatást kért személyes adatai kezeléséről és igénybejelentéssel élt a [Cég1] felé. A
[Cég1] a 2019. november 14. és december 18. napján kelt válaszleveleiben vitatta a jogsértés
tényét és elzárkózott a közölt igények teljesítésétől, ugyanakkor azt nem vitatta, hogy a
hangfelvétel rögzítésére és továbbítására a Kérelmező hozzájárulása és tájékoztatása nélkül
került sor. A [Cég1] válaszlevelében továbbá arról tájékoztatta a Kérelmezőt, hogy erre a
[Cég1] és a [Cég2] között létrejött és 2016. november 1. napjától hatályos, […] (a
továbbiakban: szolgáltatás-ellenőrzési technológiai megállapodás) alapján került sor.
Ugyanakkor a Kérelmező szerint e megállapodás tényéről, tartalmáról nem volt tudomása és
azt a [Cég1] kifejezett kérése ellenére sem bocsátotta rendelkezésére. Mindezek mellett a
[Cég1] tájékoztatta a Kérelmezőt személyes adatai kezeléséről, annak körülményeiről,
továbbá megküldte a Kérelmező részére az általa kifogásolt hangfelvétel másolatát, azzal,
hogy tájékoztatta a Kérelmezőt arról is, hogy a Kérelmező által várhatóan érvényesíteni kívánt
igényekre tekintettel a hangfelvétel törlésétől eltekintett, ugyanakkor az ahhoz való
hozzáférést korlátozta.
A Kérelmező kérelmében kérte a Hatóságot, hogy állapítsa meg a jogsértés tényét, rögzítve a
jogsértést megvalósító magatartást, illetőleg marasztalja el a [Cég1-et] az általános
adatvédelmi rendelet szabályainak megsértéséért, azaz a jogszerű, tisztességes eljárás és
átlátható adatkezelés elvének megsértéséért, a célhoz kötött adatkezelés elvének
megsértéséért, valamint az adattakarékosság elvének megsértéséért. Továbbá azért, mert a
Kérelmező álláspontja szerint a [Cég1] megfelelő jogalap, illetőleg a hozzájárulása hiányában
kezelte a személyes adatait, nem kapott sem előzetesen tájékoztatást az adatkezelésről, sem
kérelmére nem kapott megfelelő tájékoztatást a személyes adatai kezeléséről.
A Kérelmező mindezek mellett kérte a Hatóságot, hogy a jogsértés jellege, súlyossága, a
jogsértéssel okozott kár mértéke, valamint a jogsértés szándékossága, illetve a [Cég1] által
elmulasztott kárenyhítés ténye mérlegelésével szabjon ki közigazgatási bírságot.
2. A Hatóság az adatvédelmi hatósági eljárás megindításáról végzésében értesítette a [Cég1et], és a tényállás tisztázása érdekében nyilatkozattételre és adatközlésre hívta fel.
A [Cég1] nyilatkozata szerint a Kérelmező esetében – és általánosságban is – a
hangrögzítéssel összefüggő adatkezelés célját a [Cég1] és a [Cég2] között 2016. november
1. napjától hatályos szolgáltatás-ellenőrzési technológiai megállapodás végrehajtása képezi,
amelynek jogalapja az általános adatvédelmi rendelet 6. cikk (1) bekezdés f) pontja szerinti, a
[Cég1] és a [Cég2] között megkötött szerződés végrehajtásához kapcsolódó jogos érdek. Így
álláspontja szerint a Kérelmező tévesen jelölte meg az adatkezelés jogalapjaként az érintett
hozzájárulását.
A [Cég1] nyilatkozata szerint a Kérelmező mint a [Cég2] volt munkavállalója és
forgalomirányító diszpécsere részéről is szükségszerűen ismert szolgáltatás-ellenőrzési
technológiai megállapodás a közlekedésszervező és egyben megrendelő ([Cég1]) és
szolgáltatója ([Cég2]) között a megrendelt szolgáltatás minőségi és mennyiségi paramétereit
rögzíti, továbbá lefekteti mindazon szabályokat, amelyek mentén a közlekedésszervező a
szolgáltatóval megállapodott paraméterek teljesítését ellenőrzi, valamint a felek egymással
kapcsolatot tartanak (az ellenőrzés kifejezett célja a megállapodásban rögzítettek megsértése
esetére kikötött kötbérigény alátámasztása).

4

A [Cég1] nyilatkozata szerint a szolgáltatás-ellenőrzési technológiai megállapodás rögzíti,
hogy a közlekedésszervező a megállapodásban foglaltak sérelmét, a nem megfelelő
teljesítést, illetve a szabálytalan munkavégzést hangfelvétellel is bizonyíthatja, a személyiségi
jogok betartásával. Tekintettel arra, hogy a hangfelvétel készítését a szolgáltatás-ellenőrzési
technológiai megállapodás tartalmazza, ahhoz további hozzájárulás az érintett cégek
munkavállalói részéről már nem szükséges. A [Cég1] nyilatkozata szerint a Kérelmezőnek a
megállapodás tényéről, annak releváns tartalmáról szükségszerűen tudomása volt, mivel –
álláspontja szerint – nehezen elképzelhető, hogy a forgalomirányítói (diszpécseri)
munkakörében erről ne értesült volna, valamint forgalomirányítói feladatait és munkakörét
enélkül megfelelően el tudta volna látni. A [Cég1] nyilatkozata szerint a szolgáltatásellenőrzési technológiai megállapodás tartalmáról, illetve a Kérelmező munkaköréről való
tájékoztatás a [Cég2] mint munkáltató feladata volt. A [Cég1] nyilatkozata szerint a
tájékoztatás indokolt és szükséges, de ez nem volt a [Cég1] feladata és kötelessége, ezért
álláspontja szerint az eljárása – beleértve a hangfelvétel készítését is – jogszerű volt.
A [Cég1] nyilatkozata szerint a [Cég1] és a [Cég2] együttesen közszolgáltatást látnak el, amely
közszolgáltatás nyújtása során kiemelkedő szerepet játszanak a két társaság diszpécserei,
akik a fő felelősei a közszolgáltatás megfelelő műszaki háttere biztosításának. Ők felelősek
azért is, hogy szám és minőség szerint is megfelelő jármű szolgálja ki a közlekedő tömeget,
ezért tehát ők a szerződés végrehajtásának a kulcspontjai. A [Cég1] nyilatkozata szerint a
diszpécser funkciója és munkaköre alapvető a két társaság közötti esetleges jogvitáknak,
illetve a közszolgáltatással kapcsolatos jogvitáknak, és minden erre irányuló, így az utasok
panaszai alapján is induló vizsgálatoknak az alapját képezi az ő magatartásuk és
munkavállalói teljesítésük. Így tehát a jogos érdek nemcsak a [Cég1] és a [Cég2] oldalán áll
fenn, hanem a Kérelmező munkaviszonyával összefüggésben a bizonyíthatóság kapcsán az
ő részéről is fennáll, valamint a közszolgáltatás által érintett utasok jogos érdeke is, hogy a
diszpécseri funkció és feladatkör megfelelően legyen betöltve és ellátva. A [Cég1] nyilatkozata
szerint ezek az érdekek külön-külön és együttesen is megalapozzák azt a jogos érdeket, amely
indokolja a Kérelmező alapvető jogainak a munkavégzése viszonylatában felmerülő
jogkorlátozását.
A [Cég1] nyilatkozata szerint a 2019. szeptember 23. napján történtek alapján a [Cég2] nem
tartotta be a cégek közötti szolgáltatás-ellenőrzési technológiai megállapodás előírásait, a
Kérelmezőnek mint fődiszpécseri szolgálatot ellátó munkavállalójának az eljárása nem volt
határozott, nem volt gyors, továbbá döntéshozatal és intézkedés sem történt részéről.
Minderre olyan helyzetben került sor, amikor a [Cég2] az általa fogalomba kiadni vállalt járműdarabszámot jelentősen alulteljesítve, a közszolgáltatási feladatok ellátását sodorta
veszélybe. Minderre tekintettel a hangfelvétel készítésére és felhasználására a szolgáltatásellenőrzési technológiai megállapodás keretei, annak végrehajtása érdekében, megfelelő
adatkezelési céllal és jogalappal került sor, így az ilyen célú felhasználás, illetve adatkezelés
álláspontja szerint nem valósíthat meg jogsértést. A [Cég1] a szolgáltatás-ellenőrzési
technológiai megállapodás 1. számú mellékletének konkrétan az 1.1.1., 1.1.2. és a
szolgáltatás-ellenőrzési technológiai megállapodás 10.1. pontjaira hivatkozott, melyek az
alábbiakat tartalmazzák.
A szolgáltatás-ellenőrzési technológiai megállapodás 1. számú mellékletének 1.1.1. pontja a
megállapodásban részes cégek munkatársaival szemben támasztott magatartási elvárásokat
rögzíti, így követelmény: „a jogszabályokban és Közlekedésszervező által meghatározott,
forgalomlebonyolítást érintő és a Szolgáltató által elfogadott belső (társasági) utasításokban a
munkavégzésre vonatkozó előírások betartása.”
A szolgáltatás-ellenőrzési technológiai megállapodás 1. számú mellékletének 1.1.2. pontja a
szolgálat ellátásával kapcsolatos követelmények között tartalmazza a „rendkívüli esemény
esetén határozott, gyors döntéshozatal, intézkedés” követelményét.

5

A szolgáltatás-ellenőrzési technológiai megállapodás 10.1. pontja szerint továbbá a „Felek a
Megállapodás teljesítése érdekében fokozott együttműködési kötelezettséget vállalnak.”
A [Cég1] további nyilatkozata szerint a diszpécseri munkakör és a diszpécserek
beszélgetéseinek, a szolgáltatás ellátása körében tett nyilatkozatainak rögzítése – így a jelen
eljárás tárgyát képező hangfelvétel is – a munkakörből adódó jellegzetesség és minden
diszpécseri munkakört betöltő személynek a munkaköréből kifolyólag tudomással kell lennie
erről. Enélkül ez a munkakör nem is tölthető be, mivel lényeges a diszpécseri nyilatkozatok
visszaidézhetősége, illetve bizonyítékként való felhasználhatósága. Ebből következően a
[Cég1] álláspontja szerint nem merülhet fel olyan eset, amikor egy diszpécser a
munkavégzése során hangfelvételről nem tud. A Kérelmezőnek a szolgáltatás-ellenőrzési
technológiai megállapodásban előírtakat kellett végrehajtania, ezért az abban foglaltakat –
beleértve a hangfelvételek készítésének a tényét is – ismernie kellett.
A hangrögzítés a [Cég1] diszpécsereinek asztali telefonjain keresztül folytatott összes
beszélgetést érinti, beleértve a diszpécserek egymás közötti, a diszpécser és a járművezető
közötti, illetve a diszpécser és a szolgáltató egyéb alkalmazottjai közötti beszélgetést is, hiszen
minden bejövő és minden kimenő hívás rögzítésre kerül. A [Cég1] fődiszpécseri szolgálatot
ellátó munkatársa 2019. szeptember 23. napján 5:00 és 6:00 között a [Cég3] által üzemeltetett
[…] alközponti hangrögzítő rendszerszolgáltatáson keresztül rögzítette a Kérelmezővel
folytatott telefonos beszélgetést. A hangrögzítésre jogos érdek érvényesítése céljából, a
szolgáltatás-ellenőrzési technológiai megállapodásban rögzített autóbuszos személyszállítási
szolgáltatás ellenőrzése, illetve az utólagos jogvita tisztázása érdekében került sor.
A hangfelvétel [Cég2] részére történő továbbításával kapcsolatban a [Cég1] azt nyilatkozta,
hogy a szolgáltatás-ellenőrzési technológiai megállapodásnak a „Szolgáltatási tevékenység
ellenőrzése” című fejezete rendezi a forgalomfelügyelet diszpécserei által szabálytalan
munkavégzésről szóló jelentések továbbítását. A továbbításra a szolgáltatás-ellenőrzési
technológiai megállapodásban részes két cég között került sor, nem külső, harmadik
személyek részére, és a továbbítással érintett [Cég2] egyben az a cég, amely egyébként a
Kérelmező munkáltatójaként a személyes adatok kezelésére további jogalappal is
rendelkezett. A hangfelvétel továbbítására tehát a szolgáltatás-ellenőrzési technológiai
megállapodáson alapulva került sor, a [Cég1] a saját szerződéses jogainak érvényesítése
céljából, a további esetleges vitatható felhasználás és adatkezelés azonban már nem a [Cég1]
érdekkörében, illetve felelősségi körében felmerülő tényállás.
A Kérelmező személyes adatairól való tájékoztatás kapcsán a Kérelmező Hatóságnak
megküldött iratai alapján a [Cég1] a Kérelmező 2019. október 9. és 2019. december 2. napján
kelt leveleire 2019. november 14. és 2019. december 18. napján kelt válaszleveleivel
tájékoztatta. E két levél közül a Kérelmező személyes adatairól való tájékoztatás a Kérelmező
2019. október 9. kelt, illetőleg a [Cég1] 2019. november 14. kelt levele vonatkozik. A [Cég1]
ebben a levelében tájékoztatta a Kérelmezőt az adatkezelés céljáról, jogalapjáról, a kezelt
személyes adatairól, az adatfeldolgozó személyéről, az adatkezelés időtartamáról,
jogérvényesítési lehetőségeiről, valamint arról, hogy a Kérelmező által várhatóan
érvényesíteni kívánt igényekre tekintettel a hangfelvétel törlésétől eltekintett, ugyanakkor az
ahhoz való hozzáférést korlátozta. Mindezek mellett a [Cég1] megküldte a Kérelmező részére
az által kifogásolt hangfelvétel másolatát.
3. Tekintettel a [Cég1] azon nyilatkozatára, mely szerint a szolgáltatás-ellenőrzési technológiai
megállapodás tartalmáról, illetve a Kérelmező munkaköréről való tájékoztatás a [Cég2] mint
munkáltató feladata volt, a Hatóság megállapította, hogy az ügy a [Cég2] jogát, jogos érdekét
közvetlenül érinti, ezért az általános közigazgatási rendtartásról szóló 2016. évi CL. törvény (a
továbbiakban: Ákr.) 10. § (1) bekezdésére tekintettel ügyféli jogállást biztosított számára, és a
tényállás tisztázása érdekében nyilatkozattételre hívta fel.

6

A [Cég2] nyilatkozata szerint forgalomirányítást a saját hatáskörű tevékenysége tekintetében,
valamint a […] agglomerációs személyszállítási feladatok ellátása körében végez. A napi
szintű kapcsolattartás és kommunikáció a forgalomirányításban résztvevők között az erre a
célra rendszeresített telefonokon (vezetékes és/vagy mobil készülékek) történik. A forgalomlebonyolításban résztvevők részére rendszeresített telefonok egyikénél sincsen hangfelvétel
rögzítésére alkalmas funkció telepítve, mivel azt a [Cég2] jelenlegi forgalomirányítási
gyakorlata nem igényli.
A saját hatáskörű tevékenységekkel kapcsolatos feladatok ellátása során a [Cég2-nél] a
forgalomirányítási tevékenység ellátása körében a napi forgalom lebonyolításában résztvevő
szereplők körébe tartozik a fődiszpécseri szolgálat, a baleseti helyszínelő, az üzemi forgalmi
szolgálattevő, a forgalmi szolgálattevő, illetve az autóbusz-állomási forgalmi szolgálattevő. A
[Cég2] a forgalom-lebonyolításban résztvevő munkavállalóktól elvárja, hogy rendelkezzenek
a napi munkavégzéshez szükséges információkkal, mint a működési területen előforduló
veszélyforrásra, közlekedési infrastruktúrára és pályaudvar forgalmi technológiára,
üzemeltetett autóbusztípusokra, menetrendekre, autóbuszvezetők munka- és pihenőidejéről
szóló előírásokra, rendelkezésre álló tárolóhelyek elérhetőségére, kapacitására, valamint a
földrajzi helyismeretre vonatkozó információkkal. A [Cég2] ezeket az elvárásokat belső
szabályozókban rögzíti, amelyek a társaságnál szokásos módon kerülnek a munkavállalók
részére kihirdetésre. Egyetlen olyan szabályozó sem került azonban kiadásra, amely a
forgalomirányítással összefüggésben hangfelvétel készítését írná elő, és ilyen a [Cég2] saját
hatáskörében nem is történik.
A [Cég2] nyilatkozata szerint a központi forgalomirányítást a fődiszpécseri szolgálat látja el. A
fődiszpécseri szolgálat főbb feladatai között szerepel különösen a társaság forgalomlebonyolítási folyamatának felügyelete és irányítása, időjárási és útviszonyok figyelemmel
kísérése, forgalmi területek tájékoztatása rendkívüli időjárási körülmény előrejelzése esetén,
a forgalom-lebonyolítási folyamatra ható külső körülmények figyelemmel kísérése, különös
tekintettel a működési területen bekövetkező rendkívüli eseményekre, az időjárási
előrejelzésekre, az útviszonyokra, a határátkelőhely forgalmára, a társ szolgálatok
jelentéseire. A fődiszpécser továbbá üzemi forgalmi szolgálat jelzése alapján zavarelhárítást
végez, zavar esetén intézkedik az autóbuszok, autóbuszvezetők átcsoportosításáról, kisegítő,
mentesítő járat elrendeléséről, társ közlekedési központok segítségének igénybevételéről,
eltérést engedélyez a menetrendben előírtaktól (indulási idő, útvonal, járatgyakoriság) és
szükség esetén közreműködik az autóbuszok forgalomképességéhez szükséges külső
javítások elvégeztetésében, az alkatrészek, anyagok biztosításában.
A [Cég2] nyilatkozata szerint a forgalom-lebonyolítás és zavarelhárítás folyamata a […]
agglomerációs személyszállítási feladatok ellátása körében is hasonlóan történik azzal, hogy
a napi forgalom-lebonyolítást és zavarelhárítást a [Cég1] forgalomirányítása végzi a „Futár”
forgalomirányító rendszer segítségével. A [Cég2] feladatban résztvevő autóbuszvezetői a
forgalom-lebonyolítása során elsősorban a [Cég1] forgalomirányításában résztvevő
szervezetek munkatársainak utasításait kötelesek végrehajtani. A [Cég2] a napi forgalomlebonyolítás során korlátozott feladatokkal és felelősségekkel rendelkezik. A feladat
elsősorban a napi forgalom-lebonyolítás zavartalanságának biztosítása érdekében a
megrendelt menetrend alapján a jármű- és járművezető fordák, vezénylések elkészítése, a
szükséges napi járműkiadás, valamint az operatív jármű és járművezető pótlások biztosítása.
A [Cég2] fődiszpécserének feladata a […] agglomerációs személyszállítással összefüggő
forgalomirányítási tevékenység során az, hogy a telephelyi diszpécser vagy a [Cég1]
fődiszpécserének jelzése alapján intézkedjen a [Cég2] helyszínelést végző munkatársának
kirendeléséről, rendkívüli helyzetekben a [Cég1] fődiszpécserének jelzése alapján a telephelyi
diszpécserrel egyeztetve és együttműködve intézkedjen a zavar elhárításáról. Ezek alapján a
[Cég2] nyilatkozata szerint megállapítható, hogy a forgalomirányítási, forgalom-lebonyolítási

7
folyamat során nem készít hangfelvételt a forgalomirányítási folyamat egyetlen szakaszában
sem.
A [Cég2] nyilatkozata szerint a [Cég2] a Magyar Állammal megkötött, 2005. január 1. napjától
hatályos közszolgáltatási szerződés alapján látja el a közúti közforgalmú autóbuszos
személyszállítási feladatokat. A […] szóló […] Kormányhatározatban, valamint a […] szóló […]
Kormányhatározatban foglaltak teljesítése érdekében a Magyar Állam képviseletében eljáró
Nemzeti Fejlesztési Minisztérium (a továbbiakban: NFM) 2016. november 1. napjától a [Cég2vel] kötött közszolgáltatási szerződést akként módosította, hogy a […] agglomerációs
autóbuszos személyszállítási közszolgáltatás teljesítésével is a [Cég2-et] mint szolgáltatót
bízta meg. A [Cég2] közszolgáltatási szerződése 2019. december 31. napjával lejárt. A
közszolgáltatás folyamatossága érdekében az ellátásért felelős Innovációs és Technológiai
Minisztérium szükséghelyzeti intézkedésként kijelölő határozat alapján rendelte tovább
végezni a tevékenységet. 2020. január 1. napjától tehát a kijelölő határozat(ok)ban foglaltak
az irányadóak.
Az NFM, valamint […] (a továbbiakban: Önkormányzat) a […] autóbusszal végzett
szolgáltatások tárgyában együttműködési megállapodást kötöttek. Ez a megállapodás
szolgálja azt a célt, hogy a […] és agglomerációja részére autóbusszal végzett
személyszállítási közszolgáltatás, valamint a közszolgáltatás működtetéséhez szükséges
feladatok (agglomerációs szolgáltatások szervezése és irányítása, ezen belül pedig a
közlekedésszervezői-technológiai feladatok) ellátása biztosított legyen. Az Önkormányzat a
közlekedésszervezői technológiai feladatok ellátására a [Cég1-et] jelölte ki, amely technológiai
feladatokra vonatkozó szakmai és technikai szabályokat a [Cég2] mint szolgáltató és a [Cég1]
mint közlekedésszervező között létrejött külön megállapodások rendezik.
A [Cég2] nyilatkozata szerint továbbá a közszolgáltatási szerződés 14. számú melléklete
rendelkezik a […] agglomerációs személyszállítási közszolgáltatásban alkalmazott minőségi
elvárásokról, valamint a kötbérezéssel és levonási joggal kapcsolatos szabályokról. A [Cég2]
mint szolgáltató tevékenységének ellenőrzése során a személyes adatok védelme érdekében,
továbbá az adatkezelési és adatfeldolgozási szabályoknak való törvényi megfelelés miatt:
-

az ellenőrzési jelentések a [Cég2] munkavállalóinak személyes adatait nem
tartalmazzák, kivéve, ha ehhez a munkavállaló a jelentésen aláírásával hozzájárul,

-

a technikai eszközzel végzett ellenőrzéskor készült felvételeket a megrendelő által
megbízott ellenőrzést végző szervezet zártan kezeli,

-

a [Cég2] által végzett szolgáltatások során a nem megfelelő minőségi, illetve
mennyiségi paraméterek ellenőrzési folyamatai közben személyes adatok
feldolgozása nem történik, a szankcionálás kizárólag más módon történő
beazonosítás alapján valósul meg (például rendszám, pályaszám, dátum, időpont,
viszonylat, menetirány).

A [Cég2] nyilatkozata szerint a közte és a [Cég1] között 2016 decemberében létrejött, […] (a
továbbiakban:
forgalomfelügyeleti
technológiai
megállapodás)
értelmében
az
agglomerációban
-

a [Cég1] önállóan látja el a teljes forgalomfelügyeletet és zavarelhárítást,

-

a [Cég1] az NFM által kijelölt szervezettel és a [Cég2-vel] együtt látja el az
egységes szolgáltatás minőségi paraméterek teljesülésének ellenőrzését.

A forgalomfelügyeleti technológiai megállapodás értelmében a [Cég1] forgalomfelügyelete
közvetlenül irányítja a [Cég2] autóbuszvezetőit. A megállapodás értelmében a [Cég2]
diszpécsereinek feladata az üzemeltetési feladatok koordinálása, jármű műszaki hibaelhárítás

8
szervezése, jármű és személyzet biztosítása, továbbá a [Cég2] részéről történő
közreműködés forgalmi zavarok megszüntetése érdekében.
A [Cég2] nyilatkozata szerint a szintén közte és a [Cég1] között 2016 decemberében létrejött
– a [Cég1] nyilatkozata szerint 2016. november 1. napjától hatályos – szolgáltatás-ellenőrzési
technológiai megállapodás értelmében, az agglomerációban a [Cég1] a [Cég2] szolgáltatását
ellenőrzi a szolgáltatás-ellenőrzési technológiai megállapodás mellékleteiben meghatározott
minőségi elvárások és módszertan szerint. A [Cég2] nyilatkozata szerint a minőségi elvárások
és ellenőrzési módszertanok között azonban nem találhatók diszpécseri kommunikációval
kapcsolatosan szankcionálható előírások.
Mindezen szerződéses rendelkezések alapján a [Cég2] nyilatkozata szerint a [Cég2] telephelyi
diszpécserei és a fődiszpécser csak mint végrehajtási koordinátorok vettek és vesznek részt
e közszolgáltatási feladat ellátásában és tevékenységük nem tárgya a közszolgáltatási
szerződés, valamint az annak alapján megkötött különböző (technológiai) megállapodások
szerinti ellenőrzéseknek.
A [Cég2] – nyilatkozata szerint – a forgalomfelügyeleti technológiai megállapodásban és a
szolgáltatás-ellenőrzési technológiai megállapodásban nem talált olyan rendelkezést, amely a
[Cég1] – szolgáltatás ellenőrzési jogkörében eljárva – a [Cég2] telephelyi diszpécserével vagy
fődiszpécserével történt beszélgetés hangfelvétel útján történő rögzítését írná elő, ezért a
[Cég1] hangfelvétel készítésre vonatkozó adatkezelése csakis a [Cég2] és a [Cég1] közötti
szerződéses jogügyleten kívüli jogalappal képzelhető el. A [Cég2] nyilatkozata szerint a
hangrögzítő telefont a [Cég1] működteti, ezért az e vonalon folytatott beszélgetések
rögzítésével kapcsolatos adatvédelmi szabályok betartása is kizárólag őt mint adatkezelőt
terheli. A [Cég2] álláspontja szerint ezért érintettsége a [Cég1] által a (fő)diszpécseri
telefonvonalak használata során végzett adatkezelési tevékenysége során nem
megállapítható. Ebből következően a [Cég2] álláspontja szerint általa végzett adatkezelés
hiányában arra vonatkozó tájékoztatásra sem kerül sor.
A [Cég2] nyilatkozata szerint továbbá a [Cég1] tévesen továbbította részére a hangfelvételt,
mivel a szolgáltatás-ellenőrzési technológiai megállapodás tárgya egyrészt a […]
agglomerációs autóbuszos személyszállítási közszolgáltatás forgalmi technikai koordinálása,
másrészt a közszolgáltatási feladatok végrehajtásának ellenőrzése. A forgalmi technikai
koordinálásról a forgalomfelügyeleti technológiai megállapodás szól, míg a közszolgáltatás
megfelelőségének ellenőrzéséről a szolgáltatás-ellenőrzési technológiai megállapodás
rendelkezik. E két megállapodás, bár részben összefügg egymással, de más a céljuk, tárgyuk
és a jellegük.
A [Cég2] nyilatkozata szerint a forgalomfelügyeleti technológiai megállapodás alapján a [Cég2]
mint szolgáltató diszpécserei végzik az üzemeltetési feladatok koordinálását, a jármű műszaki
hibája elhárításának szervezését, a személyzet és a jármű biztosítását a menetrendnek
megfelelően, továbbá a beosztott személyzetet vagy a járművet érintő forgalmi zavarok esetén
a zavar megszüntetésében közreműködnek.
A [Cég2] nyilatkozata szerint a szolgáltatás-ellenőrzési technológiai megállapodásból az tűnik
ki, hogy annak csak a közlekedési szolgáltatás előírt paraméterek szerinti teljesítésének
ellenőrzése a tárgya (vagyis a közszolgáltatásnak közvetlenül az utasok részére történő
végzése), a diszpécserek egymás közötti kommunikációjára, így annak ellenőrzésére
azonban – mivel nem tartalmaz rendelkezést a diszpécserek munkavégzéséről és annak
ellenőrzéséről – nem terjed ki a tárgyi hatálya.
A hangfelvétel továbbításának célja a [Cég2] számára nem ismert, mivel a hangfelvételt nem
ez a cég készítette, nem e cég volt az adatkezelő, és nem kérte a felvétel továbbítását sem.
A [Cég2] álláspontja szerint a hangfelvétel továbbításának célja a [Cég1] arról szóló

9
tájékoztatása lehetett, hogy a [Cég2] munkavállalója nem megfelelő hangnemben beszélt a
[Cég1] munkavállalójával.
A [Cég2] nyilatkozata szerint az adattovábbításnak polgári jogi értelemben nem volt
szerződéses jogalapja, mivel ez nem minősül a felek közötti szolgáltatás-ellenőrzési
technológiai megállapodás szerinti szabálytalanságnak vagy hibás teljesítésnek, míg
adatvédelmi szempontból az általános adatvédelmi rendelet 6. cikk (1) bekezdés szerinti
jogalapját a [Cég2] nem tudja meghatározni, mivel nem ő volt a személyes adat kezelője,
illetve továbbítója.
A [Cég2] – nyilatkozata szerint – oly módon használta fel a hangfelvételt, hogy azt
meghallgatta, és az azon elhangzottak ismeretében munkáltatói eljárást indított a
Kérelmezővel mint munkavállalójával szemben. A [Cég2] a felhasználás során a hangfelvétel
meghallgatását másnak nem tette lehetővé, harmadik személynek nem továbbította.
A [Cég2] nyilatkozata szerint 2019. szeptember 27. napján az üggyel kapcsolatban
meghallgatta a Kérelmezőt, és ennek során tájékoztatta arról, hogy a hangfelvétel a [Cég1-től]
került a [Cég2] birtokába, továbbá biztosította a Kérelmező részére a hangfelvétel
meghallgatását. A [Cég2] ezt követően, 2019. szeptember 30. napján megsemmisítette a
hangfelvételt.
A Hatóság mindezek mellett áttekintette a szolgáltatás-ellenőrzési technológiai megállapodást
és a forgalomfelügyeleti technológiai megállapodást. A forgalomfelügyeleti megállapodás 2.2.
pontja szerint a „felek megállapodnak, hogy a jelen Megállapodás vonatkozásában is az
„egységes szolgáltatás minőségi paraméterek teljesülésének ellenőrzése” tárgyú technológia
megállapodás 1. sz. mellékletében meghatározott minőségi és teljesítményi mutatókat
alkalmazzák.” Ez alapján tehát a forgalomfelügyeleti technológiai megállapodásban
meghatározott feladatok teljesítésének ellenőrzésére, így az ezen megállapodás 1. számú
mellékletének 1.2.2. pontjában részletezett diszpécseri feladatok ellátásának ellenőrzésére is
a szolgáltatás-ellenőrzési technológiai megállapodás szabályait kell alkalmazni. A
szolgáltatás-ellenőrzési technológiai megállapodás 4.1. pontja alapján pedig a
közlekedésszervező, a [Cég1] jogosult a szolgáltató, a [Cég2] által végzett szolgáltatást,
annak üzemidejében bármikor ellenőrizni. A [Cég2] továbbá köteles együttműködni a [Cég1]
valamennyi ellenőrzést végző alkalmazottjával, képviselőjével, nemcsak ezen ellenőrzés alatt,
hanem szolgáltatási tevékenysége végzése során. A szolgáltatás-ellenőrzési technológiai
megállapodás 1. számú mellékletének 1.2.4. pontja ezen kívül meghatározza, hogy mi minősül
bizonyítottan szabálytalan munkavégzésnek, így például a „Közlekedésszervező
Forgalomfelügyelet jelentéseiben rögzített (hangfelvétellel igazolt) hibás teljesítés” vagy a
[Cég1] hatáskörrel rendelkező munkatársai által készített hangfelvétellel dokumentált
szabálytalanság.
A [Cég1] által hivatkozott szolgáltatás-ellenőrzési technológiai megállapodás 1. számú
mellékletének 1.1.1. pontja a megállapodásban részes cégek – így a [Cég2] – munkatársaival
– köztük a diszpécserekkel – szemben támasztott magatartási elvárásokat rögzíti, mely szerint
követelmény: „a jogszabályokban és Közlekedésszervező által meghatározott,
forgalomlebonyolítást érintő és a Szolgáltató által elfogadott belső (társasági) utasításokban a
munkavégzésre vonatkozó előírások betartása.” Ez alapján a diszpécserek vonatkozásában
ellenőrizhető a szolgáltatás-ellenőrzési technológiai megállapodás 1. számú mellékletének
1.1.2. pontja szerinti követelmény, a rendkívüli esemény esetén a határozott, gyors
döntéshozatal, illetőleg intézkedés.
A forgalomfelügyeleti technológiai megállapodás 1. számú mellékletének 1.2.2. pontjában
részletezett diszpécseri feladatok között megtalálható továbbá, hogy a [Cég2] diszpécsere
köteles fogadni a [Cég1] menetirányító diszpécserétől érkező jelzéseket a beosztott
személyzetet vagy járművet érintő forgalmi zavarok esetén és köteles megtenni a szükséges

10
intézkedéseket. Például: személyzethiány esetén a hiányzó járművezető pótlása, baleset
esetén a járműcsere intézése és az esetleges tulajdonosi képviselettel összefüggő feladatok
ellátása. A [Cég2] diszpécsere továbbá köteles együttműködni a [Cég1] menetirányító
diszpécserével a forgalomfelügyeleti tevékenység ellátásában, illetőleg a beérkezését
követően három percen belül köteles részére továbbítani minden olyan információt, amely a
[Cég1] menetirányító diszpécser számára a forgalomfelügyeleti tevékenység során fontos
lehet.
II. Alkalmazott jogszabályi rendelkezések
Az általános adatvédelmi rendelet 2. cikk (1) bekezdése alapján az általános adatvédelmi
rendeletet kell alkalmazni a személyes adatok részben vagy egészben automatizált módon
történő kezelésére, valamint azoknak a személyes adatoknak a nem automatizált módon
történő kezelésére, amelyek valamely nyilvántartási rendszer részét képezik, vagy amelyeket
egy nyilvántartási rendszer részévé kívánnak tenni.
Az általános adatvédelmi rendelet 2. cikk (1) bekezdése értelmében a jelen ügy szerinti
adatkezelésre az általános adatvédelmi rendeletet kell alkalmazni.
Az információs önrendelkezési jogról és az információszabadságról szóló 2011. évi CXII.
törvény (a továbbiakban: Infotv.) 2. § (2) bekezdése szerint az általános adatvédelmi
rendeletet az ott megjelölt rendelkezésekben meghatározott kiegészítésekkel kell alkalmazni.
Az Infotv. 38. § (2) bekezdése alapján a Hatóság feladata a személyes adatok védelméhez,
valamint a közérdekű és a közérdekből nyilvános adatok megismeréséhez való jog
érvényesülésének ellenőrzése és elősegítése, továbbá a személyes adatok Európai Unión
belüli szabad áramlásának elősegítése.
Az Infotv. 38. § (2a) bekezdése értelmében az általános adatvédelmi rendeletben a felügyeleti
hatóság részére megállapított feladat- és hatásköröket a Magyarország joghatósága alá
tartozó jogalanyok tekintetében az általános adatvédelmi rendeletben és e törvényben
meghatározottak szerint a Hatóság gyakorolja.
Az Infotv. 38. § (3) bekezdés b) pontja szerint a 38. § (2) és (2a) bekezdés szerinti
feladatkörében az e törvényben meghatározottak szerint különösen az érintett kérelmére és
hivatalból adatvédelmi hatósági eljárást folytat.
Az Infotv. 60. § (1) bekezdése alapján a személyes adatok védelméhez való jog érvényesülése
érdekében a Hatóság erre irányuló kérelemre adatvédelmi hatósági eljárást indít.
Az általános adatvédelmi rendelet eltérő rendelkezése hiányában a kérelemre indult
adatvédelmi hatósági eljárásra az Ákr. rendelkezéseit kell alkalmazni az Infotv.-ben
meghatározott eltérésekkel.
Az Infotv. 60. § (2) bekezdése értelmében: „Az adatvédelmi hatósági eljárás megindítása iránti
kérelem az általános adatvédelmi rendelet 77. cikk (1) bekezdésében, valamint a 22. § b)
pontjában meghatározott esetben nyújtható be.”
Az általános adatvédelmi rendelet 77. cikk (1) bekezdése szerint: „Az egyéb közigazgatási
vagy bírósági jogorvoslatok sérelme nélkül, minden érintett jogosult arra, hogy panaszt tegyen
egy felügyeleti hatóságnál – különösen a szokásos tartózkodási helye, a munkahelye vagy a
feltételezett jogsértés helye szerinti tagállamban –, ha az érintett megítélése szerint a rá
vonatkozó személyes adatok kezelése megsérti e rendeletet.”

11
Az általános adatvédelmi rendelet 4. cikk 1. pontja alapján: „személyes adat”: azonosított vagy
azonosítható természetes személyre („érintett”) vonatkozó bármely információ; azonosítható
az a természetes személy, aki közvetlen vagy közvetett módon, különösen valamely
azonosító, például név, szám, helymeghatározó adat, online azonosító vagy a természetes
személy testi, fiziológiai, genetikai, szellemi, gazdasági, kulturális vagy szociális azonosságára
vonatkozó egy vagy több tényező alapján azonosítható.“
Az általános adatvédelmi rendelet 4. cikk 2. pontja értelmében: „adatkezelés”: a személyes
adatokon vagy adatállományokon automatizált vagy nem automatizált módon végzett bármely
művelet vagy műveletek összessége, így a gyűjtés, rögzítés, rendszerezés, tagolás, tárolás,
átalakítás vagy megváltoztatás, lekérdezés, betekintés, felhasználás, közlés továbbítás,
terjesztés vagy egyéb módon történő hozzáférhetővé tétel útján, összehangolás vagy
összekapcsolás, korlátozás, törlés, illetve megsemmisítés.“
Az általános adatvédelmi rendelet 4. cikk 7. pontja szerint: „adatkezelő”: az a természetes
vagy jogi személy, közhatalmi szerv, ügynökség vagy bármely egyéb szerv, amely a
személyes adatok kezelésének céljait és eszközeit önállóan vagy másokkal együtt
meghatározza; ha az adatkezelés céljait és eszközeit az uniós vagy a tagállami jog határozza
meg, az adatkezelőt vagy az adatkezelő kijelölésére vonatkozó különös szempontokat az
uniós vagy a tagállami jog is meghatározhatja.”
Az általános adatvédelmi rendelet 5. cikk cikke alapján: „A személyes adatok:
a) kezelését jogszerűen és tisztességesen, valamint az érintett számára átlátható módon kell
végezni („jogszerűség, tisztességes eljárás és átláthatóság”);
b) gyűjtése csak meghatározott, egyértelmű és jogszerű célból történjen, és azokat ne kezeljék
ezekkel a célokkal össze nem egyeztethető módon; a 89. cikk (1) bekezdésének megfelelően
nem minősül az eredeti céllal össze nem egyeztethetőnek a közérdekű archiválás céljából,
tudományos és történelmi kutatási célból vagy statisztikai célból történő további adatkezelés
(„célhoz kötöttség”);
c) az adatkezelés céljai szempontjából megfelelőek és relevánsak kell, hogy legyenek, és a
szükségesre kell korlátozódniuk („adattakarékosság”);
d) pontosnak és szükség esetén naprakésznek kell lenniük; minden észszerű intézkedést meg
kell tenni annak érdekében, hogy az adatkezelés céljai szempontjából pontatlan személyes
adatokat haladéktalanul töröljék vagy helyesbítsék („pontosság”);
e) tárolásának olyan formában kell történnie, amely az érintettek azonosítását csak a
személyes adatok kezelése céljainak eléréséhez szükséges ideig teszi lehetővé; a személyes
adatok ennél hosszabb ideig történő tárolására csak akkor kerülhet sor, amennyiben a
személyes adatok kezelésére a 89. cikk (1) bekezdésének megfelelően közérdekű archiválás
céljából, tudományos és történelmi kutatási célból vagy statisztikai célból kerül majd sor, az e
rendeletben az érintettek jogainak és szabadságainak védelme érdekében előírt megfelelő
technikai és szervezési intézkedések végrehajtására is figyelemmel („korlátozott
tárolhatóság”);
f) kezelését oly módon kell végezni, hogy megfelelő technikai vagy szervezési intézkedések
alkalmazásával biztosítva legyen a személyes adatok megfelelő biztonsága, az adatok
jogosulatlan vagy jogellenes kezelésével, véletlen elvesztésével, megsemmisítésével vagy
károsodásával szembeni védelmet is ideértve („integritás és bizalmas jelleg”).
(2) Az adatkezelő felelős az (1) bekezdésnek való megfelelésért, továbbá képesnek kell lennie
e megfelelés igazolására („elszámoltathatóság”).”
Az általános adatvédelmi rendelet 6. cikk (1) bekezdése értelmében: „A személyes adatok
kezelése kizárólag akkor és annyiban jogszerű, amennyiben legalább az alábbiak egyike
teljesül:
a) az érintett hozzájárulását adta személyes adatainak egy vagy több konkrét célból történő
kezeléséhez

12
b) az adatkezelés olyan szerződés teljesítéséhez szükséges, amelyben az érintett az egyik
fél, vagy az a szerződés megkötését megelőzően az érintett kérésére történő lépések
megtételéhez szükséges;
c) az adatkezelés az adatkezelőre vonatkozó jogi kötelezettség teljesítéséhez szükséges;
d) az adatkezelés az érintett vagy egy másik természetes személy létfontosságú érdekeinek
védelme miatt szükséges;
e) az adatkezelés közérdekű vagy az adatkezelőre ruházott közhatalmi jogosítvány
gyakorlásának keretében végzett feladat végrehajtásához szükséges;
f) az adatkezelés az adatkezelő vagy egy harmadik fél jogos érdekeinek érvényesítéséhez
szükséges, kivéve, ha ezen érdekekkel szemben elsőbbséget élveznek az érintett olyan
érdekei vagy alapvető jogai és szabadságai, amelyek személyes adatok védelmét teszik
szükségessé, különösen, ha az érintett gyermek.”
Az általános adatvédelmi rendelet 12. cikk (3) bekezdése szerint: „Az adatkezelő indokolatlan
késedelem nélkül, de mindenféleképpen a kérelem beérkezésétől számított egy hónapon belül
tájékoztatja az érintettet a 15–22. cikk szerinti kérelem nyomán hozott intézkedésekről.
Szükség esetén, figyelembe véve a kérelem összetettségét és a kérelmek számát, ez a
határidő további két hónappal meghosszabbítható. A határidő meghosszabbításáról az
adatkezelő a késedelem okainak megjelölésével a kérelem kézhezvételétől számított egy
hónapon belül tájékoztatja az érintettet. Ha az érintett elektronikus úton nyújtotta be a
kérelmet, a tájékoztatást lehetőség szerint elektronikus úton kell megadni, kivéve, ha az
érintett azt másként kéri.”
Az általános adatvédelmi rendelet 13. cikk (1)-(2) bekezdése alapján: „(1) Ha az érintettre
vonatkozó személyes adatokat az érintettől gyűjtik, az adatkezelő a személyes adatok
megszerzésének időpontjában az érintett rendelkezésére bocsátja a következő információk
mindegyikét:
a) az adatkezelőnek és – ha van ilyen – az adatkezelő képviselőjének a kiléte és elérhetőségei;
b) az adatvédelmi tisztviselő elérhetőségei, ha van ilyen;
c) a személyes adatok tervezett kezelésének célja, valamint az adatkezelés jogalapja;
d) a 6. cikk (1) bekezdésének f) pontján alapuló adatkezelés esetén, az adatkezelő vagy
harmadik fél jogos érdekei;
e) adott esetben a személyes adatok címzettjei, illetve a címzettek kategóriái, ha van ilyen;
f) adott esetben annak ténye, hogy az adatkezelő harmadik országba vagy nemzetközi
szervezet részére kívánja továbbítani a személyes adatokat, továbbá a Bizottság
megfelelőségi határozatának léte vagy annak hiánya, vagy a 46. cikkben, a 47. cikkben vagy
a 49. cikk (1) bekezdésének második albekezdésében említett adattovábbítás esetén a
megfelelő és alkalmas garanciák megjelölése, valamint az azok másolatának megszerzésére
szolgáló módokra vagy az azok elérhetőségére való hivatkozás.
(2) Az (1) bekezdésben említett információk mellett az adatkezelő a személyes adatok
megszerzésének időpontjában, annak érdekében, hogy a tisztességes és átlátható
adatkezelést biztosítsa, az érintettet a következő kiegészítő információkról tájékoztatja:
a) a személyes adatok tárolásának időtartamáról, vagy ha ez nem lehetséges, ezen időtartam
meghatározásának szempontjairól;
b) az érintett azon jogáról, hogy kérelmezheti az adatkezelőtől a rá vonatkozó személyes
adatokhoz való hozzáférést, azok helyesbítését, törlését vagy kezelésének korlátozását, és
tiltakozhat az ilyen személyes adatok kezelése ellen, valamint az érintett
adathordozhatósághoz való jogáról;
c) a 6. cikk (1) bekezdésének a) pontján vagy a 9. cikk (2) bekezdésének a) pontján alapuló
adatkezelés esetén a hozzájárulás bármely időpontban történő visszavonásához való jog,
amely nem érinti a visszavonás előtt a hozzájárulás alapján végrehajtott adatkezelés
jogszerűségét;
d) a felügyeleti hatósághoz címzett panasz benyújtásának jogáról;
e) arról, hogy a személyes adat szolgáltatása jogszabályon vagy szerződéses kötelezettségen
alapul vagy szerződés kötésének előfeltétele-e, valamint hogy az érintett köteles-e a

13
személyes adatokat megadni, továbbá hogy milyen lehetséges következményeikkel járhat az
adatszolgáltatás elmaradása;
f) a 22. cikk (1) és (4) bekezdésében említett automatizált döntéshozatal ténye, ideértve a
profilalkotást is, valamint legalább ezekben az esetekben az alkalmazott logikára és arra
vonatkozóan érthető információk, hogy az ilyen adatkezelés milyen jelentőséggel, és az
érintettre nézve milyen várható következményekkel bír.”
Az általános adtavédelmi rendelet 15. cikk (1) bekezdése értelmében: „Az érintett jogosult arra,
hogy az adatkezelőtől visszajelzést kapjon arra vonatkozóan, hogy személyes adatainak
kezelése folyamatban van-e, és ha ilyen adatkezelés folyamatban van, jogosult arra, hogy a
személyes adatokhoz és a következő információkhoz hozzáférést kapjon:
a) az adatkezelés céljai;
b) az érintett személyes adatok kategóriái;
c) azon címzettek vagy címzettek kategóriái, akikkel, illetve amelyekkel a személyes adatokat
közölték vagy közölni fogják, ideértve különösen a harmadik országbeli címzetteket, illetve a
nemzetközi szervezeteket;
d) adott esetben a személyes adatok tárolásának tervezett időtartama, vagy ha ez nem
lehetséges, ezen időtartam meghatározásának szempontjai;
e) az érintett azon joga, hogy kérelmezheti az adatkezelőtől a rá vonatkozó személyes adatok
helyesbítését, törlését vagy kezelésének korlátozását, és tiltakozhat az ilyen személyes
adatok kezelése ellen;
f) a valamely felügyeleti hatósághoz címzett panasz benyújtásának joga;
g) ha az adatokat nem az érintettől gyűjtötték, a forrásukra vonatkozó minden elérhető
információ;
h) a 22. cikk (1) és (4) bekezdésében említett automatizált döntéshozatal ténye, ideértve a
profilalkotást is, valamint legalább ezekben az esetekben az alkalmazott logikára és arra
vonatkozó érthető információk, hogy az ilyen adatkezelés milyen jelentőséggel bír, és az
érintettre nézve milyen várható következményekkel jár.”
Az általános adatvédelmi rendelet 23. cikk (1) bekezdése szerint: „Az adatkezelőre vagy
adatfeldolgozóra alkalmazandó uniós vagy tagállami jog jogalkotási intézkedésekkel
korlátozhatja a 12–22. cikkben és a 34. cikkben foglalt, valamint a 12–22. cikkben
meghatározott jogokkal és kötelezettségekkel összhangban lévő rendelkezései tekintetében
az 5. cikkben foglalt jogok és kötelezettségek hatályát, ha a korlátozás tiszteletben tartja az
alapvető jogok és szabadságok lényeges tartalmát, valamint az alábbiak védelméhez
szükséges és arányos intézkedés egy demokratikus társadalomban:
a) nemzetbiztonság;
b) honvédelem;
c) közbiztonság;
d) bűncselekmények megelőzése, nyomozása, felderítése vagy a vádeljárás lefolytatása,
illetve büntetőjogi szankciók végrehajtása, beleértve a közbiztonságot fenyegető veszélyekkel
szembeni védelmet és e veszélyek megelőzését;
e) az Unió vagy valamely tagállam egyéb fontos, általános közérdekű célkitűzései, különösen
az Unió vagy valamely tagállam fontos gazdasági vagy pénzügyi érdeke, beleértve a
monetáris, a költségvetési és az adózási kérdéseket, a népegészségügyet és a szociális
biztonságot;
f) a bírói függetlenség és a bírósági eljárások védelme;
g) a szabályozott foglalkozások esetében az etikai vétségek megelőzése, kivizsgálása,
felderítése és az ezekkel kapcsolatos eljárások lefolytatása;
h) az a)–e) és a g) pontban említett esetekben – akár alkalmanként – a közhatalmi feladatok
ellátásához kapcsolódó ellenőrzési, vizsgálati vagy szabályozási tevékenység;
i) az érintett védelme vagy mások jogainak és szabadságainak védelme;
j) polgári jogi követelések érvényesítése.”

14
Az általános adatvédelmi rendelet 58. cikk (2) bekezdése alapján: „A felügyeleti hatóság
korrekciós hatáskörében eljárva:
a) figyelmezteti az adatkezelőt vagy az adatfeldolgozót, hogy egyes tervezett adatkezelési
tevékenységei valószínűsíthetően sértik e rendelet rendelkezéseit;
b) elmarasztalja az adatkezelőt vagy az adatfeldolgozót, ha adatkezelési tevékenysége
megsértette e rendelet rendelkezéseit;
c) utasítja az adatkezelőt vagy az adatfeldolgozót, hogy teljesítse az érintettnek az e rendelet
szerinti jogai gyakorlására vonatkozó kérelmét;
d) utasítja az adatkezelőt vagy az adatfeldolgozót, hogy adatkezelési műveleteit – adott
esetben meghatározott módon és meghatározott időn belül – hozza összhangba e rendelet
rendelkezéseivel;
e) utasítja az adatkezelőt, hogy tájékoztassa az érintettet az adatvédelmi incidensről;
f) átmenetileg vagy véglegesen korlátozza az adatkezelést, ideértve az adatkezelés
megtiltását is;
g) a 16., 17., illetve a 18. cikkben foglaltaknak megfelelően elrendeli a személyes adatok
helyesbítését, vagy törlését, illetve az adatkezelés korlátozását, valamint a 17. cikk (2)
bekezdésének és a 19. cikknek megfelelően elrendeli azon címzettek erről való értesítését,
akikkel vagy amelyekkel a személyes adatokat közölték;
h) visszavonja a tanúsítványt vagy utasítja a tanúsító szervezetet a 42. és a 43. cikknek
megfelelően kiadott tanúsítvány visszavonására, vagy utasítja a tanúsító szervezetet, hogy ne
adja ki a tanúsítványt, ha a tanúsítás feltételei nem vagy már nem teljesülnek;
i) a 83. cikknek megfelelően közigazgatási bírságot szab ki, az adott eset körülményeitől
függően az e bekezdésben említett intézkedéseken túlmenően vagy azok helyett; és
j) elrendeli a harmadik országbeli címzett vagy nemzetközi szervezet felé irányuló adatáramlás
felfüggesztését.”
Az általános adatvédelmi rendelet 83. cikk (2) és (5) bekezdése értelmében: „[…]
(2) A közigazgatási bírságokat az adott eset körülményeitől függően az 58. cikk (2)
bekezdésének a)–h) és j) pontjában említett intézkedések mellett vagy helyett kell kiszabni.
Annak eldöntésekor, hogy szükség van-e közigazgatási bírság kiszabására, illetve a
közigazgatási bírság összegének megállapításakor minden egyes esetben kellőképpen
figyelembe kell venni a következőket:
a) a jogsértés jellege, súlyossága és időtartama, figyelembe véve a szóban forgó adatkezelés
jellegét, körét vagy célját, továbbá azon érintettek száma, akiket a jogsértés érint, valamint az
általuk elszenvedett kár mértéke;
b) a jogsértés szándékos vagy gondatlan jellege;
c) az adatkezelő vagy az adatfeldolgozó részéről az érintettek által elszenvedett kár enyhítése
érdekében tett bármely intézkedés;
d) az adatkezelő vagy az adatfeldolgozó felelősségének mértéke, figyelembe véve az általa a
25. és 32. cikk alapján foganatosított technikai és szervezési intézkedéseket;
e) az adatkezelő vagy az adatfeldolgozó által korábban elkövetett releváns jogsértések;
f) a felügyeleti hatósággal a jogsértés orvoslása és a jogsértés esetlegesen negatív hatásainak
enyhítése érdekében folytatott együttműködés mértéke;
g) a jogsértés által érintett személyes adatok kategóriái;
h) az, ahogyan a felügyeleti hatóság tudomást szerzett a jogsértésről, különös tekintettel arra,
hogy az adatkezelő vagy az adatfeldolgozó jelentette-e be a jogsértést, és ha igen, milyen
részletességgel;
i) ha az érintett adatkezelővel vagy adatfeldolgozóval szemben korábban – ugyanabban a
tárgyban – elrendelték az 58. cikk (2) bekezdésében említett intézkedések valamelyikét, a
szóban forgó intézkedéseknek való megfelelés;
j) az, hogy az adatkezelő vagy az adatfeldolgozó tartotta-e magát a 40. cikk szerinti
jóváhagyott magatartási kódexekhez vagy a 42. cikk szerinti jóváhagyott tanúsítási
mechanizmusokhoz; valamint

15
k) az eset körülményei szempontjából releváns egyéb súlyosbító vagy enyhítő tényezők,
például a jogsértés közvetlen vagy közvetett következményeként szerzett pénzügyi haszon
vagy elkerült veszteség.
[…]
(5) Az alábbi rendelkezések megsértését – a (2) bekezdéssel összhangban – legfeljebb 20
000 000 EUR összegű közigazgatási bírsággal, illetve a vállalkozások esetében az előző
pénzügyi év teljes éves világpiaci forgalmának legfeljebb 4 %-át kitevő összeggel kell sújtani,
azzal, hogy a kettő közül a magasabb összeget kell kiszabni:
a) az adatkezelés elvei – ideértve a hozzájárulás feltételeit – az 5., 6., 7. és 9. cikknek
megfelelően;
b) az érintettek jogai a 12–22. cikknek megfelelően;
c) személyes adatoknak harmadik országbeli címzett vagy nemzetközi szervezet részére
történő továbbítása a 44–49. cikknek megfelelően;
d) a IX. fejezet alapján elfogadott tagállami jog szerinti kötelezettségek;
e) a felügyeleti hatóság 58. cikk (2) bekezdése szerinti utasításának, illetve az adatkezelés
átmeneti vagy végleges korlátozására vagy az adatáramlás felfüggesztésére vonatkozó
felszólításának be nem tartása vagy az 58. cikk (1) bekezdését megsértve a hozzáférés
biztosításának elmulasztása.”
Az Infotv. 75/A. § szerint: „a Hatóság az általános adatvédelmi rendelet 83. cikk (2)-(6)
bekezdésében foglalt hatásköreit az arányosság elvének figyelembevételével gyakorolja,
különösen azzal, hogy a személyes adatok kezelésére vonatkozó – jogszabályban vagy az
Európai Unió kötelező jogi aktusában meghatározott – előírások első alkalommal történő
megsértése esetén a jogsértés orvoslása iránt – az általános adatvédelmi rendelet 58. cikkével
összhangban – elsősorban az adatkezelő vagy adatfeldolgozó figyelmeztetésével intézkedik.”
Az Infotv. 5. § (3) bekezdése alapján: „Az (1) bekezdés a) pontjában, a (2) bekezdés b)
pontjában, valamint az általános adatvédelmi rendelet 6. cikk (1) bekezdés c) és e) pontjában
meghatározott adatkezelés (a továbbiakban: kötelező adatkezelés) esetén a kezelendő
adatok fajtáit, az adatkezelés célját és feltételeit, az adatok megismerhetőségét, az adatkezelő
személyét, valamint az adatkezelés időtartamát vagy szükségessége időszakos
felülvizsgálatát az adatkezelést elrendelő törvény, illetve önkormányzati rendelet határozza
meg.”
A munka törvénykönyvéről szóló 2012. évi I. törvény (a továbbiakban: Mt.) 11/A. § (1)
bekezdése értelmében: „A munkavállaló a munkaviszonnyal összefüggő magatartása körében
ellenőrizhető. Ennek keretében a munkáltató technikai eszközt is alkalmazhat, erről a
munkavállalót előzetesen írásban tájékoztatja.”
III. Döntés
Az általános adatvédelmi rendelet fogalommeghatározásai alapján egy természetes személy
hangja személyes adatnak, a hangfelvétel készítése, valamint a személyes adaton elvégzett
bármely művelet pedig adatkezelésnek minősül.
III. 1. Az adatkezelői szerepek meghatározása
Az adatkezelés vizsgálata során először a [Cég1] és a [Cég2] adatkezelésben betöltött
szerepének vizsgálata szükséges.
Az általános adatvédelmi rendelet 4. cikkének 7. pontja szerint az adatkezelő legfontosabb
jellemzője az, hogy érdemi döntéshozatali jogkörrel rendelkezik. Az alábbiak tekinthetőek az
adatkezelést érintő, főbb érdemi döntéseknek:

16
-

az adatkezelés céljának meghatározása,

-

az adatkezelés időtartamának meghatározása,

-

az adatkezelés során alkalmazott eszközök kiválasztása,

-

a személyes adatok megismerésére jogosult személyek körének meghatározása,

-

az adatkezelési műveletek végrehajtása (így különösen az adatok felvétele, tárolása,
felhasználása, továbbítása, törlése),

-

az adatbiztonsági intézkedések meghozatala,

-

az érintettek tájékoztatására vonatkozó kötelezettség teljesítése,

-

az adatfeldolgozó kiválasztása.

Az adatkezelő felelősséggel tartozik az adatkezeléssel kapcsolatos
kötelezettségek teljesítéséért. Így többek között az adatkezelőnek

jogszabályi

-

biztosítania kell azt, hogy a személyes adatok kezelése megfelel a célhoz kötött – és
valamennyi további – adatkezelés elvének [általános adatvédelmi rendelet 5. cikk],

-

biztosítania kell továbbá azt is, hogy az adatkezelésre megfelelő jogalap szerint
kerüljön sor [általános adatvédelmi rendelet 6. cikk],

-

gondoskodnia kell az adatbiztonsági intézkedések meghozataláról [általános
adatvédelmi rendelet 32. cikk],

-

meg kell kötnie az adatfeldolgozóval az adatfeldolgozásra irányuló szerződést (feltéve,
ha az adatkezelés során adatfeldolgozót vesz igénybe) [általános adatvédelmi rendelet
28. cikk],

-

eleget kell tennie az érintettek joggyakorlásának [általános adatvédelmi rendelet 1223. cikk],

-

az adatkezelést megelőzően az adatkezelés lényeges körülményeiről tájékoztatnia kell
az érintetteket [általános adatvédelmi rendelet 13-14 cikk].

A nyilatkozatok alapján megállapítható, hogy a [Cég1] mint közlekedésszervező és a [Cég2]
mint szolgáltató együttesen közszolgáltatást látnak el. Ennek részét képezik a [Cég1] által
végzett forgalomirányítási feladatok, melyek alapján a [Cég1], illetve annak diszpécserei
felelnek a közszolgáltatás megfelelő műszaki hátterének a biztosításáért, valamint azért, hogy
szám és minőség szerint is megfelelő jármű szolgálja ki a közlekedő tömeget. E feladatok
ellátását a két cég között létrejött szolgáltatás-ellenőrzési technológiai megállapodás
szabályozza, mely megállapodás 1. számú mellékletének 1.2.4. pontja szerint bizonyítottan
szabálytalan munkavégzésnek minősül az úgynevezett minőségi paraméterek ellenőrzése
során, a [Cég1] „annak megfelelően, az arra feljogosult személye(i) által készített
hangfelvétellel […] dokumentált szabálytalanság”.
A szolgáltatás-ellenőrzési technológiai megállapodás szerint tehát a [Cég1] – akár
hangfelvétel készítésével is – ellenőrizheti a [Cég2], illetve annak munkavállalói feladatainak
ellátását, így a Hatóság álláspontja szerint a [Cég1] adatkezelői minősége a szolgáltatás
ellenőrzésével összefüggő adatkezelés vonatkozásában megállapítható. A [Cég1] a [Cég2]
vonatkozásában a szolgáltatás színvonalát ellenőrzi, mely egyben a [Cég2] munkavállalói
munkavégzésének az ellenőrzését is jelenti, ez utóbbi ellenőrzés azonban a [Cég2]
hatáskörébe tartozó kérdés. Az ellenőrzés a forgalomfelügyelet által készített hangfelvétellel
is végezhető.
A szolgáltatás-ellenőrzési technológiai megállapodás 2. számú mellékletének 2.5.3. pontja
szerint továbbá a [Cég1] az ellenőrzések során keletkezett dokumentumokat, jegyzőkönyveket
a [Cég2] mint szolgáltató kijelölt kapcsolattartójához továbbítja.

17

A [Cég2] nyilatkozata szerint számára a hangfelvétel továbbításának célja nem ismert, mivel
a hangfelvételt nem ő készítette, nem ő volt az adatkezelő, és nem kérte a felvétel továbbítását
sem. A [Cég2] álláspontja szerint a hangfelvétel továbbításának célja a [Cég1] arról szóló
tájékoztatása lehetett, hogy a Kérelmező, a [Cég2] munkavállalója nem megfelelő
hangnemben beszélt a [Cég1] munkavállalójával. Ennek következményeként a [Cég2] oly
módon használta fel a hangfelvételt, hogy azt meghallgatta, és az azon elhangzottak
ismeretében munkáltatói eljárást kezdeményezett a Kérelmezővel mint munkavállalójával
szemben. Azaz a [Cég2] abban a tekintetben, hogy a [Cég1] által készített hangfelvételt
felhasználta saját céljára, munkáltatói eljárást kezdeményezett a Kérelmezővel szemben, a
saját célja tekintetében – nyilatkozatával ellentétben – önálló adatkezelőnek minősül.
A Hatóság tehát nem ért egyet azzal a megközelítéssel, miszerint a szolgáltatás-ellenőrzési
technológiai megállapodás csak az utasok részére nyújtott szolgáltatások megfelelősége
ellenőrzésének szabályait, eljárásrendjét szabályozza. A Hatóság álláspontja szerint a
szolgáltatás-ellenőrzési technológiai megállapodást a forgalomfelügyeleti technológiai
megállapodással együtt kell értelmezni, és a két megállapodás együttes értelmezéséből
megállapítható a diszpécseri tevékenység ellenőrzése is. A forgalomfelügyeleti technológiai
megállapodásban meghatározott feladatok teljesítésének ellenőrzésére, így az ezen
megállapodás 1. számú mellékletének 1.2.2. pontjában részletezett diszpécseri feladatok
ellátásának ellenőrzésére ugyanis a szolgáltatás-ellenőrzési technológiai megállapodás
szabályait kell alkalmazni.
Fentiek alapján tehát megállapítható, hogy a [Cég1] a [Cég2] mint közszolgáltató
szolgáltatását ellenőrzi, és amennyiben ennek során szabálytalan magatartást észlel, azt jelzi,
– megküldve az adott esetben keletkező hangfelvételt – és a munkáltató [Cég2] ennek
megfelelően járhat el saját munkavállalójával szemben. Így a [Cég2-nél] előfordul a
munkavállalók felelősségre vonása, a megfelelő eljárás lefolytatását követően, adott esetben
hangfelvételek felhasználásával is.
Mindezek alapján megállapítható, hogy egy olyan, részben közös adatkezelésre hasonlító
konstrukció jött létre, amelyben a felvételeket mindkét cég a saját önálló és elkülönülő céljaira
használja fel. A [Cég1] a [Cég2] szolgáltatásának ellenőrzése érdekében használja fel a
[Cég2] munkavállalóiról készített felvételeket, míg a [Cég2], amennyiben munkafegyelmi
vétséget állapít meg, az érintett munkavállalója felelősségének vizsgálata miatt használja fel
azokat, munkáltatói ellenőrzés keretében. A hangrögzítéssel megvalósuló ellenőrzést a [Cég1]
választotta ki, a felvételeket a [Cég2-vel] közösen használja fel, más-más célból.
Az adatkezelésben a közös pontot – azt, hogy mindkét esetben a [Cég2] munkavállalói
személyes adatainak kezelése és tevékenységük dokumentálására kerül sor – az alkalmazott
technikai eszköz jelenti, ugyanakkor ez nem jelenti azt, hogy ténylegesen közös
adatkezelésről lenne szó, mivel mindkét cég külön célból kezeli az érintettek személyes
adatait, ugyanakkor ezen célok egymással összefüggnek, illetve egymásból következnek. A
Hatóság álláspontja mindebből következően az, hogy a [Cég1] és a [Cég2] is az általános
adatvédelmi rendelet 4. cikk 7. pontja szerinti önálló adatkezelőnek minősülnek.
III. 2. Az adatkezelés célja és jogalapja
1. Bármilyen adatkezelésről is van szó, az adatkezelőnek – többek között – be kell tartania az
adatkezelés elveit, továbbá megfelelő jogalappal kell rendelkeznie.
Az általános adatvédelmi rendelet 5. cikk (1) bekezdés a) és b) pontja szerint a személyes
adatok kezelését jogszerűen és tisztességesen, valamint az érintett számára átlátható módon
kell végezni, továbbá a személyes adatok gyűjtése csak meghatározott, egyértelmű és

18
jogszerű célból történhet, és azok nem kezelhetők ezekkel a célokkal össze nem egyeztethető
módon.
Az általános adatvédelmi rendelet 5. cikk (1) bekezdés c) pontja szerinti adattakarékosság
elve kimondja, hogy a személyes adatoknak az adatkezelés céljai szempontjából
megfelelőeknek és relevánsnak kell lenniük, és a szükségesre kell korlátozódniuk.
2. A Hatóság álláspontja szerint mind annak a [Cég1] általi ellenőrzése, hogy a [Cég2] betartjae a közszolgáltatási tevékenységével kapcsolatos kötelezettségeit, mind annak a [Cég2] általi
ellenőrzése, hogy munkavállalói betartják-e a munkavégzésre vonatkozó szabályokat,
jogszerű adatkezelési célnak tekinthető.
3. A jogszerű adatkezelés további feltétele, hogy a [Cég1] és a [Cég2] az általános
adatvédelmi rendelet 6. cikk (1) bekezdése szerinti valamely jogalap alapján kezelje az
érintettek személyes adatait a szolgáltatás ellenőrzésével összefüggésben – amennyiben az
adatkezelés szükségessége és arányossága igazolt módon fennáll.
4. A [Cég1] nyilatkozata szerint a diszpécseri munkakör és a diszpécserek beszélgetéseinek,
a szolgáltatás ellátása körében tett nyilatkozatainak rögzítése – így a jelen eljárás tárgyát
képező hangfelvétel is – a munkakörből adódó jellegzetesség, és enélkül ez a munkakör nem
is tölthető be, mivel lényeges a diszpécseri nyilatkozatok visszaidézhetősége, illetve
bizonyítékként való felhasználhatósága. A [Cég1] nyilatkozata szerint továbbá a diszpécserek
felelnek a közszolgáltatás megfelelő műszaki hátterének a biztosításáért, és ők felelnek azért
is, hogy szám és minőség szerint is megfelelő jármű szolgálja ki a közlekedő tömeget. A [Cég1]
nyilatkozata szerint a diszpécser funkciója és munkaköre alapvető a [Cég1] és a [Cég2] közötti
esetleges jogvitáknak, illetve a közszolgáltatással kapcsolatos jogvitáknak, és minden erre
irányuló, így az utasok panaszai alapján is induló vizsgálatoknak az alapját képezi az ő
magatartásuk és munkavállalói teljesítésük.
A Hatóság álláspontja szerint az adatkezelés jogalapja a [Cég1] esetében az általános
adatvédelmi rendelet 6. cikk (1) bekezdés e) pontja lehet, mely szerint a személyes adatok
kezelése közérdekű vagy az adatkezelőre ruházott közhatalmi jogosítvány gyakorlásának
keretében végzett feladat végrehajtásához szükséges.
Ennek
oka,
hogy
[…]
Önkormányzata
közérdekű
feladatainak
ellátására
közlekedésszervezőnek jelölte ki a [Cég1-et], amely cégnek a […] közlekedés mint közfeladat
szervezésével összefüggő feladatai közé tartozik az is, hogy ellenőrizze a [Cég2] mint
szolgáltatás nyújtására megbízott cég szolgáltatásának minőségét. Azaz a [Cég1] a
közérdekű feladatai körében folytatja a szolgáltatás ellenőrzését és az azzal összefüggő
adatkezelést, tehát az adatkezelés a közérdekű feladata, illetve abból eredő jogosítványai
gyakorlásának keretében végzett feladat végrehajtásához szükséges.
A közérdekű feladat ellátásához szükséges adatkezelés mint adatkezelési jogalap kapcsán
elmondható, hogy a hazai jogi környezet és az Alkotmánybíróság gyakorlata szerint az érintett
alapvető jogait – így információs önrendelkezési jogát is – az állam csak a szükséges és
arányos mértékben, valamely alapvető jog érvényesülése vagy valamely alkotmányos érték
védelme érdekében, azaz közérdekből korlátozhatja. Ezért e jogalap alkalmazásához feltétel,
hogy az adatkezelő a közérdekből elvégzendő feladata végrehajtásához szükséges
adatkezelési tevékenységét közérdeken alapuló célból jogszabály, vagy uniós norma
alapozza meg. Ezen jogszabályi rendelkezés ugyanakkor sok esetben csak az adatkezelő
közfeladatát, eljárási mozgásterét és kötelezettségét határozza meg, az ehhez kapcsolódó
adatkezelési műveletek részletes szabályait nem. Ha a jogalkotó ezen adatkezelésekre
vonatkozó részletes szabályokat az Infotv. 5. § (3) bekezdésének előírásait figyelmen kívül
hagyva nem rögzítette, az adatkezelő az általános adatvédelmi szabályok – így különösen az

19
alapelvek és a jogalap szükségességi mércéje – szerint köteles adatkezelési tevékenységét
végezni, és annak jogszerűségét az elszámoltathatóság elvének megfelelően igazolni.
Tekintettel arra, hogy jelenleg jogszabály nem rendelkezik a jelen ügy szerinti adatkezelésről,
az általános adatvédelmi szabályok szerint köteles mind a [Cég1], mind a [Cég2] adatkezelési
tevékenységét végezni.
5. A Hatóság álláspontja szerint a [Cég2] esetében a munkavállalói ellenőrzésével összefüggő
adatkezelés jogalapja az általános adatvédelmi rendelet 6. cikk (1) bekezdés f) pontja szerinti
jogos érdek jogalapja lehet mint nem közvetlenül a közérdekű feladat ellátásához szükséges
adatkezelés.
Az érdekmérlegelés jogalapjával az általános adatvédelmi rendeletet megelőzően hatályos
adatvédelmi irányelv, a személyes adatok feldolgozása vonatkozásában az egyének
védelméről és az ilyen adatok szabad áramlásáról szóló 95/46/EK európai parlamenti és
tanácsi irányelv által létrehozott Adatvédelmi Munkacsoport1 a 6/2014. számú véleményében2
– melyben írtak az általános adatvédelmi rendelet alkalmazási időszakában is értelmezésül
szolgálhatnak – részletesen foglalkozott. Lényeges, hogy az adatkezelőnek e jogalapra
hivatkozáshoz érdekmérlegelést kell végeznie. Az érdekmérlegelés elvégzése egy
többlépcsős folyamatot jelent, melynek során azonosítani kell az adatkezelő jogos érdekét,
valamint a súlyozás ellenpontját képező adatalanyi érdeket, érintett alapjogot, végül a
súlyozás elvégzése alapján meg kell állapítani, hogy kezelhető-e személyes adat.
Amennyiben az érdekmérlegelés eredményeként megállapítható, hogy az adatkezelői
jogszerű érdek megelőzi az érintettek személyes adatok védelméhez fűződő jogát, úgy
kezelhető személyes adat.
Az általános adatvédelmi rendelet 5. cikk (2) bekezdés szerinti elszámoltathatóság elvéből
fakadóan az adatkezelőnek kell igazolnia azt, hogy az általa alkalmazott adatkezelés
összeegyeztethető a célhoz kötött adatkezelés elvével.
6. A [Cég1] az általános adatvédelmi rendelet 6. cikk (1) bekezdés f) pontja szerinti jogos érdek
jogalapját jelölte meg a forgalomirányítási feladatokat ellátó, a [Cég2] szolgáltatásának és
diszpécsereinek ellenőrzésével összefüggő adatkezelése, ezen belül adattovábbítása
jogalapjaként. A [Cég1] megküldte a Hatóság részére a jogalaphoz szükséges
érdekmérlegelést alátámasztó dokumentumot. A Hatóság – azon kívül, hogy megállapította, a
jogos érdek jogalapja a [Cég1] részéről nem alkalmazható jelen ügy szerinti adatkezelésre –
az érdekmérlegelésről szóló dokumentum áttekintését követően az alábbiakat állapította meg.
A [Cég1] az érdekmérlegelési teszt 2.1. pontjában fejti ki, hogy a szerződéssel, illetve a
közfeladat ellátásával kapcsolatosan keletkező esetleges igények érvényesítésekor az
adatkezelés nélkül csak nyilatkozatok állnának egymással szemben, ezért adott esetben a
[Cég1] bíróság előtt nem tudná igazolni a szerződést sértő magatartást. A [Cég1] ugyanakkor
az érdekmérlegelési tesztben nem vizsgálta megfelelően, hogy van-e más olyan módszer,
amely ki tudná váltani a telefonos kommunikációt és ennélfogva kellően hatékony és utólag
igazolható lenne.
Az érdekmérlegelésnek az érintettek részéről fennálló érdekek és jogok azonosításáról szóló
3. pontja továbbá nem mérte fel teljes körűen az érintetti érdekeket az adatkezelés

Az Adatvédelmi Munkacsoport az általános adatvédelmi rendelet alkalmazásának kezdőnapját megelőzően az adatvédelemmel,
valamint a magánélet védelmével kapcsolatos kérdésekkel foglalkozó, független európai tanácsadó szerv volt, helyébe az Európai
Adatvédelmi Testület lépett.
1

A vélemény az alábbi linkről érhető el: http://ec.europa.eu/justice/data-protection/article-29/documentation/opinionrecommendation/files/2014/wp217_hu.pdf
2

20
vonatkozásában. A Hatóság álláspontja szerint a kifogásolt adatkezelés esetében, ahol más
szolgáltató munkavállalóinak adatait is kezeli a [Cég1], különösen fontos garanciális
követelmény az adatkezelésről szóló előzetes, megfelelő és átlátható tájékoztatás. Az
érdekmérlegelés 5. pontja szerint a kiszámíthatóságot és arányosságot növeli, hogy a [Cég1]
és a szerződéses partner is teljes körű, világos és közérthető tájékoztatást nyújt az érintett
számára az adatkezelésről és az azzal kapcsolatos információkról. Ennek ellentmond
ugyanakkor az tény, hogy sem a [Cég2], sem a Kérelmező nem tudott az adatkezelésről.
Az általános adatvédelmi rendelet 5. cikk (2) bekezdése szerinti elszámoltathatóság elve
alapján az adatkezelőnek az adatkezelés teljes folyamata során úgy kell megvalósítania az
adatkezelési műveleteket, hogy képes legyen az adatvédelmi szabályoknak való megfelelés
bizonyítására. Az elszámoltathatóság elve, tehát nem csak általában, folyamat szinten
értelmezhető, az valamennyi konkrét adatkezelési tevékenység, egy konkrét érintett
személyes adatai kezelésének vonatkozásában is érvényesül.
Az elszámoltathatóság elvéből következően az adatkezelő felelős az általa végzett
adatkezelés jogszerűségéért. Az adatkezelőnek, függetlenül attól, hogy melyik jogalapra
alapozza adatkezelését, pontosan meg kell tudni jelölnie, hogy miért szükséges és arányos
az adatkezelés, egyben ezt igazolnia, bizonyítania is tudnia kell, továbbá az adatkezelésre
vonatkozó szabályokat átlátható módon dokumentálni kell.
Jelen ügyben az adatkezelés célja és a mögötte húzódó munkáltatói érdek jogszerű, azonban
a [Cég1] a Kérelmező személyes adatai kezelése kapcsán az adatkezelést kiváltó más
módszer meglétét nem vizsgálta, illetőleg az érintetti és adatkezelői érdekek összevetését
nem végezte el, továbbá nem szabályozza átláthatóan adatkezelését, így a [Cég1]
érdekmérlegelési tesztje nem felel meg a követelményeknek. A Kérelmezőt érintő adatkezelés
kapcsán a nem megfelelő érdekmérlegelés miatt a Hatóság megállapítja, hogy a [Cég1]
megsértette az általános adatvédelmi rendelet 5. cikk (2) bekezdésében meghatározott
elszámoltathatóság alapelvi követelményét, illetőleg amiatt, hogy nem megfelelő jogalapra
hivatkozott, megsértette az általános adatvédelmi rendelet 6. cikkét.
A Hatóság felhívja a figyelmet továbbá arra, hogy a [Cég1] által készített érdekmérlegelési
teszt olyan adatkezelésről szól, mely a [Cég2] munkavállalóit érinti, ugyanakkor erről a tesztről
ők, illetőleg maga a [Cég2] egyrészt nem kapott tájékoztatást, másrészt [Cég2] munkavállalóit
érintő adatkezelésről a [Cég2] dönthet. Tehát a [Cég1] a Hatóság rendelkezésére álló
információk alapján olyan adatkezelésről döntött, amelyről sem a [Cég2], sem annak
munkavállalói nem tudtak.
7. Tekintettel arra, hogy a Kérelmező által kifogásolt adatkezelésben a [Cég2] is részt vett, a
Hatóság hivatalból vizsgálta adatkezelése jogalapját. A [Cég2] nyilatkozata szerint a
hangrögzítésre alkalmas telefon(oka)t a [Cég1] működteti, ezért az e vonalon folytatott
beszélgetések rögzítésével kapcsolatos adatvédelmi szabályok betartása is kizárólag a
[Cég1-et] mint adatkezelőt terheli. A [Cég2] álláspontja szerint ebben az adatkezelésben nem
vesz részt, nem tekinthető adatkezelőnek. A Hatóság ettől eltérően megállapította a jelen
döntés III. 1. pontjában azt, hogy [Cég2] a Kérelmező munkavégzésének ellenőrzésével
összefüggésben felhasználta a [Cég1-től] kapott hangfelvételeket – mint adott esetben más
munkavállalók esetében is felhasználja –, amely alapján munkáltatói intézkedést is hozott, így
ezen adatkezelési cél tekintetében önálló adatkezelőnek minősül. Ebből következően ezen
adatkezelés tekintetében be kell tartania az adatvédelmi követelményeket. Tekintettel arra,
hogy a [Cég2] nem tekintette magát adatkezelőnek, így adatkezelési jogalapra sem
hivatkozott, a Hatóság megállapítja, hogy a [Cég2] jogalap igazolásának hiányában kezelte a
Kérelmező személyes adatát, megsértve ezzel szintén az általános adatvédelmi rendelet 5.
cikk (2) bekezdés szerinti elszámoltathatóság elvét és az általános adatvédelmi rendelet 6.
cikkét.

21
A [Cég2] – általánosságban, a fent kifejtettek szerint – az általános adatvédelmi rendelet 6.
cikk (1) bekezdés f) pontja szerinti jogalap alapján kezelhetné a munkavállalók személyes
adatait a jelen ügy szerinti ellenőrzéssel összefüggésben.
III. 3. Tájékoztatás az adatkezelésről
A fentiek alapján megállapítható, hogy két, egymással összefüggő adatkezelést végez a
[Cég1] és a [Cég2] A [Cég1] a [Cég2] szolgáltatása színvonalának ellenőrzése érdekében
használja fel a [Cég2] munkavállalói által folytatott telefonhívásokról készített felvételeket, míg
a [Cég2], amennyiben munkafegyelmi vétséget állapít meg, az érintett munkavállalója
felelősségének vizsgálata miatt használja fel azokat, munkáltatói ellenőrzés keretében, mint
ahogyan a jelen ügyben is történt a Kérelmezőt érintően.
Ugyanakkor, bár egymással összefüggő adatkezelésekről van szó, a céljuk alapvetően más,
ezért mindkét adatkezelésről megfelelő tájékoztatást kell nyújtani az érintettek, a [Cég2]
munkavállalói számára.
Mind az általános adatvédelmi rendelet, mind az Mt. előírja azt, hogy az érintetteket, a
munkavállalókat, jelen ügyben a Kérelmezőt, előzetesen tájékoztatni kell az adatkezeléssel
kapcsolatos körülményekről. Az Mt.-ben megfogalmazott általános tájékoztatási
kötelezettséget az általános adatvédelmi rendelet tölti meg tartalommal, mely meghatározza
azon körülményeket, melyekről a munkáltatónak tájékoztatnia kell a munkavállalókat. A
tájékoztatás formáját sem az általános adatvédelmi rendelet, sem az Mt. nem határozza meg,
azonban a Hatóság javasolja az írásbeli formát azon okból, hogy – az elszámoltathatóság
elvéből következően is – az adatkezelőnek kell igazolnia az előzetes tájékoztatás
megtörténtét.
A [Cég1] nyilatkozata szerint a diszpécseri munkakör és a diszpécserek beszélgetéseinek, a
szolgáltatás ellátása körében tett nyilatkozatainak rögzítése a munkakörből adódó
jellegzetesség és minden diszpécseri munkakört betöltő személynek a munkaköréből
kifolyólag – és a szolgáltatás-ellenőrzési technológiai megállapodást ismerve – tudomással
kell lennie erről. Enélkül ez a munkakör nem is tölthető be, mivel lényeges a diszpécseri
nyilatkozatok visszaidézhetősége, illetve bizonyítékként való felhasználhatósága. Ebből
következően a [Cég1] álláspontja szerint nem merülhet fel olyan eset, amikor egy diszpécser
a munkavégzése során hangfelvételről nem tud, így, mivel a Kérelmezőnek az ellenőrzést
szabályozó szolgáltatás-ellenőrzési technológiai megállapodásban előírtakat kellett
végrehajtania, az abban foglaltakat – beleértve a hangfelvételek készítésének a tényét is –
ismernie kellett.
A [Cég2] nyilatkozata szerint a hangrögzítésre alkalmas telefon(oka)t a [Cég1] működteti,
ezért az e vonalon folytatott beszélgetések rögzítésével kapcsolatos adatvédelmi szabályok
betartása is kizárólag őt mint adatkezelőt terheli. A [Cég2] álláspontja szerint ebben az
adatkezelésben nem vesz részt, így általa végzett adatkezelés hiányában arra vonatkozó
tájékoztatásra sem kerülhet sor a részéről.
A Hatóság álláspontja az adatkezelésről szóló tájékoztatással kapcsolatban az, hogy a [Cég2]
diszpécserei a szolgáltatás-ellenőrzési technológiai megállapodás megismertetésével
részletes tájékoztatást kaphattak általánosságban a szolgáltatás [Cég1] általi ellenőrzésének
a menetéről, szabályairól, és tudomásuk lehetett arról, hogy hangrögzítés útján is
ellenőrizhetik munkájukat, illetőleg a [Cég2] által nyújtott szolgáltatást. Azonban a
szolgáltatás-ellenőrzési technológiai megállapodás csupán általánosságban tartalmazza azt,
hogy a szolgáltatás ellenőrzése kapcsán a [Cég1] hangrögzítést is végezhet, de azt külön nem
tartalmazza, hogy ezen belül a forgalom-irányítási tevékenység ellenőrzése a [Cég2]
diszpécserei rögzített telefonhívásainak az ellenőrzésével történik, tehát a megállapodás
szerint a [Cég1] folyamatosan rögzíti a telefonhívásokat minden esetben.

22
A szolgáltatás-ellenőrzési technológiai megállapodás továbbá nem tartalmazza az általános
adatvédelmi rendelet 13. cikk (1)-(2) bekezdés szerinti adatkezelésre vonatkozó
információkat, illetőleg nem igazolta, hogy más módon, más formában is tájékoztatta volna a
Kérelmezőt (és a további érintettet).
Mindebből következően a Hatóság megállapítja, hogy a [Cég1] nem nyújtott megfelelő
tájékoztatást az adatkezelésről a Kérelmező – és a [Cég2] diszpécserei – számára.
Tekintettel továbbá arra, hogy a jelen döntés III. 1. pontja szerint a [Cég2] is adatkezelőnek
minősül, neki is tájékoztatnia kellett volna a Kérelmező – és a további diszpécsereke – az
általa folytatott adatkezelésről.
Az általános adatvédelmi rendelet 5. cikk (1) bekezdés a) pontja szerinti tisztességesség és
átláthatóság elve – összhangban az általános adatvédelmi rendelet (39)
preambulumbekezdésével – megköveteli, hogy a személyes adatok kezelésével összefüggő
tájékoztatás könnyen hozzáférhető és közérthető legyen, valamint hogy azt világosan és
egyszerű nyelvezettel fogalmazzák meg. Ez az elv vonatkozik különösen az érintetteknek az
adatkezelő kilétéről és az adatkezelés céljáról való tájékoztatására, valamint az azt célzó
további tájékoztatásra, hogy biztosított legyen az érintett személyes adatainak tisztességes és
átlátható kezelése, továbbá arra a tájékoztatásra, hogy az érintetteknek jogukban áll
megerősítést és tájékoztatást kapni a róluk kezelt adatokról.
Tekintettel tehát arra, hogy két eltérő célú adatkezelésről és két önálló adatkezelőről
beszélünk, mind a [Cég1-nek], mint a [Cég2-nek] átlátható tájékoztatást kell nyújtania
adatkezeléséről a Kérelmező számára. A nyilatkozatok alapján azonban a Hatóság
megállapítja, hogy sem [Cég1], sem a [Cég2] nem tájékoztatta átlátható módon a Kérelmezőt
az adatkezeléséről, megsértve ezzel az általános adatvédelmi rendelet 5. cikk (1) bekezdés
a) pontját és a 13. cikk (1)-(2) bekezdését.
Általánosságban nem kizárt ugyanakkor az, hogy a [Cég1] és a [Cég2] egy közös
dokumentumban adja meg a tájékoztatást, azonban abban egyértelműen és átláthatóan meg
kell jelennie a két adatkezelési célnak, illetve az adatkezelésre vonatkozó valamennyi
információnak, tehát az általános adatvédelmi rendelet 13. cikk (1)-(2) bekezdésének
megfelelően. A tájékoztatás megtétele kapcsán indokolt lehet, hogy a két cég között szerződés
rendelkezzen e kötelezettség teljesítéséről.
A Hatóság álláspontja szerint továbbá az adatkezelés jellegére tekintettel az ellenőrzést
követően tájékoztatást kell nyújtani az érintett számára arról, hogy vele szemben ellenőrzést,
illetve adatrögzítést végeztek, illetve biztosítani kell számára azt, hogy gyakorolni tudja az
általános adatvédelmi rendelet III. fejezete szerinti érintetti jogokat, adott esetben
tiltakozhasson az adatkezelés ellen.
III. 4. A Kérelmező tájékoztatása személyes adatai kezeléséről
A Kérelmező jogi képviselője 2019. október 9. és december 2. napján írásban tájékoztatást
kért személyes adatai kezeléséről – és igénybejelentéssel élt – a [Cég1] felé.
A Kérelmező személyes adatairól való tájékoztatás kapcsán a Kérelmező Hatóságnak
megküldött iratai alapján a [Cég1] a Kérelmező 2019. október 9. és 2019. december 2. napján
kelt leveleire 2019. november 14. és 2019. december 18. napján kelt válaszleveleivel
tájékoztatta. E két levél közül a Kérelmező személyes adatairól való tájékoztatást a Kérelmező
2019. október 9. kelt, illetőleg a [Cég1] 2019. november 14. kelt levele vonatkozik. A [Cég1]
ebben a levelében tájékoztatta a Kérelmezőt az adatkezelés céljáról, jogalapjáról, a kezelt
személyes adatairól, az adatfeldolgozó személyéről, az adatkezelés időtartamáról,
jogérvényesítési lehetőségeiről, valamint arról, hogy a Kérelmező által várhatóan

23
érvényesíteni kívánt igényekre tekintettel a hangfelvétel törlésétől eltekintett, ugyanakkor az
ahhoz való hozzáférést korlátozta. Mindezek mellett a [Cég1] megküldte a Kérelmező részére
az által kifogásolt hangfelvétel másolatát.
Az általános adatvédelmi rendelet az érintetti jogok keretében szabályozza a hozzáféréshez
való jogot. Ez alapján az általános adatvédelmi rendelet 15. cikk (1) bekezdése szerint az
érintett jogosult arra, hogy az adatkezelőtől visszajelzést kapjon arra vonatkozóan, hogy
személyes adatainak kezelése folyamatban van-e, és ha ilyen adatkezelés folyamatban van,
jogosult arra, hogy a személyes adataihoz és az adatkezelésre vonatkozó információkhoz
hozzáférést kapjon.
Az adatkezelésre vonatkozó információk megadásának módjával kapcsolatban az adatkezelői
kötelezettségeket az általános adatvédelmi rendelet 12. cikke részletezi.
Az általános adatvédelmi rendelet 23. cikk (1) bekezdése határozza meg továbbá azon
speciális eseteket, melyek fennállása esetén korlátozhatóak az érintetti jogok, így a
hozzáféréshez való jog.
A [Cég1] 2019. november 14. kelt levele alapján megállapítható, hogy azzal a [Cég1]
tájékoztatta a Kérelmezőt az általános adatvédelmi rendelet 15. cikk szerint személyes adatai
kezelésére vonatkozó információkról, továbbá megküldte részére a kifogásolt hangfelvétel
másolatát. A [Cég1] tehát biztosította a Kérelmező általános adatvédelmi rendelet 15. cikk
szerinti hozzáférési jogát, így ebben a vonatkozásban a Hatóság nem állapít meg jogsértést.
III. 5. Szankcionálás

1. A Hatóság a Kérelmező kérelmének részben helyt adva jelen döntés III. 2. pontjában
megállapította, hogy bár a [Cég1] hivatkozott adatkezelésének jogalapjaként az általános
adatvédelmi rendelet 6. cikk (1) bekezdés f) pontjára, a Hatóság álláspontja szerint az nem
alkalmazható jogalap a kifogásolt adatkezelés, illetőleg adattovábbítás esetében, másrészt a
jogos érdek jogalapjához készített érdekmérlegelése nem igazolta a Kérelmezőt – és a [Cég2]
további diszpécsereit – érintő adatkezelés szükségességét. Ebből következően a Hatóság
megállapította, hogy a [Cég1] megsértette az általános adatvédelmi rendelet 5. cikk (2)
bekezdésében meghatározott elszámoltathatóság alapelvi követelményét, illetőleg amiatt,
hogy nem megfelelő jogalapra hivatkozott, megsértette az általános adatvédelmi rendelet 6.
cikkét.
A Hatóság a Kérelmező kérelmének részben helyt adva és hivatalból jelen döntés III. 3.
pontjában megállapította továbbá, hogy mivel sem a [Cég1], sem a [Cég2] nem nyújtott
megfelelő, átlátható tájékoztatást a Kérelmező számára az adatkezelésről, mindkét cég
megsértette az általános adatvédelmi rendelet 5. cikk (1) bekezdés a) pontját 13. cikk (1)-(2)
bekezdését.
A Hatóság továbbá hivatalból utasította a [Cég1-et] és a [Cég2-t] arra, hogy az
elszámoltathatóság követelményének eleget téve, megfelelő jogalap alapján kezeljék, illetőleg
a [Cég1] továbbítsa a [Cég2] diszpécsereinek hangját, továbbá az adatkezelésekről
nyújtsanak az általános adatvédelmi rendelet 13. cikk (1)-(2) bekezdésének megfelelő,
átlátható tájékoztatást.
A Hatóság az általános adatvédelmi rendelet 58. cikk (2) bekezdés b) pontja alapján hivatalból
megállapította jelen döntés III. 2. pontjában azt is, hogy bár a [Cég2] álláspontja szerint nem
kezelte a Kérelmező személyes adatát, a hangjáról készült felvételt, így adatkezelési jogalapot
sem határozott meg magának, azt azonban felhasználta a munkajogi következmények
alkalmazása érdekében. Ebből következően tehát a [Cég2] is adatkezelővé vált, kezelte a
Kérelmező hangját, azonban jogalap igazolásának hiányában, megsértve ezzel szintén az

24
általános adatvédelmi rendelet 5. cikk (2) bekezdés szerinti elszámoltathatóság elvét és az
általános adatvédelmi rendelet 6. cikkét.
A Hatóság elutasítja a Kérelmező kérelmének azon részét, mely szerint a Hatóság állapítsa
meg, hogy a [Cég1]
-

megsértette az általános adatvédelmi rendelet 5. cikk (1) bekezdés b) pontja szerinti
célhoz kötött adatkezelés elvét;

-

megsértette az általános adatvédelmi rendelet 5. cikk (1) bekezdés c) pontja szerinti
adattakarékosság elvét;

-

a Kérelmező kérelmére nem nyújtott megfelelő tájékoztatást az ő személyes adatai
kezeléséről, megsértve ezzel az általános adatvédelmi rendelet 15. cikkét.

2. A Hatóság megvizsgálta, hogy indokolt-e a [Cég1-gyel], illetőleg a [Cég2-vel] szemben
adatvédelmi bírság kiszabása. E körben a Hatóság az általános adatvédelmi rendelet 83. cikk
(2) bekezdése és az Infotv. 75/A. §-a alapján mérlegelte az ügy összes körülményét és
megállapította, hogy a jelen eljárás során feltárt jogsértések esetében a figyelmeztetés se nem
arányos, se nem visszatartó erejű szankció, ezért bírság kiszabása szükséges.
A Hatóság a bírság összegének meghatározása során mindenekelőtt figyelembe vette, hogy
a [Cég1] és a [Cég2] által elkövetett jogsértés az általános adatvédelmi rendelet 83. cikk (5)
bekezdés b) pontja szerint a magasabb összegű bírságkategóriába tartozó jogsértésnek
minősül.
A Hatóság továbbá mind a [Cég1-gyel] és mind a [Cég2-vel] szemben kiszabott adatvédelmi
bírság összegének meghatározása során figyelembe vette, hogy a köztük lévő technológiai
megállapodások alapján a [Cég2] részére nem volt egyértelmű, hogy a Kérelmezett által
kifogásolt adatkezelés a [Cég2] munkavállalóira is kiterjed. A Hatóság álláspontja szerint a
megállapodások egyértelműsítése szükséges, elkerülve a megállapodások két cég közötti
eltérő értelmezését [általános adatvédelmi rendelet 83. cikk (2) bekezdés k) pont].
A Hatóság mind a [Cég1-gyel] és mind a [Cég2-vel] szemben kiszabott adatvédelmi bírság
összegének meghatározat során enyhítő körülményként vette figyelembe
-

az adatvédelmi konstrukció egyediségét, melyet első ízben vizsgált a Hatóság
[általános adatvédelmi rendelet 83. cikk (2) bekezdés k) pont];

-

a koronavírus-járvány okozta pénzügyi helyzet romlását mindkét cég esetében
[általános adatvédelmi rendelet 83. cikk (2) bekezdés k) pont].

3. A Hatóság a [Cég1-gyel] szemben kiszabott adatvédelmi bírság összegének
meghatározása során súlyosbító körülményként vette figyelembe, hogy
-

a [Cég1] elmarasztalására az általános adatvédelmi rendelet megsértése miatt már sor
került [általános adatvédelmi rendelet 83. cikk (2) bekezdés e) pont]. A Hatóság a 2020.
szeptember 3. napján kelt, NAIH/2020/876/12. ügyiratszámú határozatában
megállapította, hogy a [Cég1] a hozzáférési joga alapján nem tájékoztatta a
Kérelmezőt a róla kezelt személyes adatairól és az adatkezelés rá vonatkozó
információiról, illetőleg, hogy nem teljesítette a Kérelmező adatkezelés korlátozása
iránti kérelmét, továbbá arra utasította a [Cég1-et], hogy megfelelően tájékoztassa a
Kérelmezőt a róla kezelt személyes adatokról és adatkezelés rá vonatkozó
információiról. A Hatóság továbbá ötszázezer forint adatvédelmi bírság megfizetésére
kötelezte a [Cég1-et] az általa elkövetett jogsértések miatt.

A Hatóság a [Cég1-gyel] szemben kiszabott adatvédelmi bírság összegének meghatározása
során enyhítő körülményként vette figyelembe, hogy

25
-

a [Cég1] és a [Cég2] a szolgáltatás-ellenőrzési technológiai megállapodás
módosításán dolgozik, továbbá, tekintettel arra, hogy köztük korábban nem jött létre
adatkezelésre vonatkozó megállapodás, ennek pótlása is folyamatban van [általános
adatvédelmi rendelet 83. cikk (2) bekezdés f) pont];

-

a Hatóság túllépte az ügyintézési határidőt [általános adatvédelmi rendelet 83. cikk (2)
bekezdés k) pont].

A Hatóság a [Cég1-gyel] szemben kiszabott adatvédelmi bírság megállapítása során nem
tartotta relevánsnak az általános adatvédelmi rendelet 83. cikk (2) bekezdés a), b), c), d), g),
h), i), j) pontja szerinti körülményeket, mivel azok a konkrét ügy kapcsán nem értelmezhetők.
A [Cég1] 2019. évi értékesítés nettó árbevétele nagyságrendileg 90.000,00 millió forint volt,
így a kiszabott adatvédelmi bírság a kiszabható bírság maximumához képest távoli.
4. A Hatóság a [Cég2-vel] szemben kiszabott adatvédelmi bírság összegének meghatározása
során súlyosbító körülményként vette figyelembe, hogy a felvételek [Cég2] általi felhasználása
a Kérelmezőnek – munkahelyének elvesztésével – sérelmet okozott [általános adatvédelmi
rendelet 83. cikk (2) bekezdés k) pont];
A Hatóság a [Cég2-vel] szemben kiszabott adatvédelmi bírság összegének meghatározása
során enyhítő körülményként vette figyelembe, hogy
-

a [Cég2] elmarasztalására az általános adatvédelmi rendelet megsértése miatt még
nem került sor [általános adatvédelmi rendelet 83. cikk (2) bekezdés e) pont].

-

a Hatóság túllépte az ügyintézési határidőt [általános adatvédelmi rendelet 83. cikk (2)
bekezdés k) pont].

A [Cég2] 2019. évi értékesítés nettó árbevétele nagyságrendileg 49.000,00 millió forint volt,
így a kiszabott adatvédelmi bírság a kiszabható bírság maximumához képest távoli.
III. 6. Ügyintézési határidő túllépése
A Hatóság az eljárás során túllépte az Infotv. 60/A.§ (1) bekezdése szerinti százhúsz napos
ügyintézési határidőt, ezért az Ákr. 51. § b) pontja alapján tízezer forintot fizet a Kérelmezőnek.
IV. Egyéb kérdések:
A Hatóság hatáskörét az Infotv. 38. § (2) és (2a) bekezdése határozza meg, illetékessége az
ország egész területére kiterjed.
A Hatóság jelen döntése az Ákr. 80-81. §-án és az Infotv. 61. § (1) bekezdésén alapul. A
döntés az Ákr. 82. § (1) bekezdése alapján a közlésével véglegessé válik. Az Ákr. 112. §-a,
és 116. § (1) bekezdés és (4) bekezdés d) pontja, illetve a 114. § (1) bekezdése alapján a
döntéssel szemben közigazgatási per útján van helye jogorvoslatnak.
***
Az Ákr. 135. §-a szerint a kötelezett a törvényes kamatnak megfelelő mértékű késedelmi
pótlékot köteles fizetni, ha pénzfizetési kötelezettségének határidőben nem tesz eleget.
A Ptk. 6:48. § (1) bekezdése alapján pénztartozás esetén a kötelezett a késedelembe esés
időpontjától kezdődően a késedelemmel érintett naptári félév első napján érvényes jegybanki
alapkamattal megegyező mértékű késedelmi kamatot köteles fizetni.

26
A közigazgatási per szabályait a közigazgatási perrendtartásról szóló 2017. évi I. törvény (a
továbbiakban: Kp.) határozza meg. A Kp. 12. § (1) bekezdése alapján a Hatóság döntésével
szembeni közigazgatási per törvényszéki hatáskörbe tartozik, a perre a Kp. 13. § (3) bekezdés
a) pontjának aa) alpontja alapján a Fővárosi Törvényszék kizárólagosan illetékes. A Kp. 27. §
(1) bekezdés b) pontja szerint olyan jogvitában, amelyben a törvényszék kizárólagosan
illetékes, a jogi képviselet kötelező. A Kp. 39. § (6) bekezdése szerint a keresetlevél
benyújtásának a közigazgatási cselekmény hatályosulására halasztó hatálya nincs.
A Kp. 29. § (1) bekezdése és erre tekintettel a polgári perrendtartásról szóló 2016. évi CXXX.
törvény 604. §-a szerint alkalmazandó, az elektronikus ügyintézés és a bizalmi szolgáltatások
általános szabályairól szóló 2015. évi CCXXII. törvény 9. § (1) bekezdés b) pontja szerint az
ügyfél jogi képviselője elektronikus kapcsolattartásra kötelezett.
A keresetlevél benyújtásának idejét és helyét a Kp. 39. § (1) bekezdése határozza meg. A
tárgyalás tartása iránti kérelem lehetőségéről szóló tájékoztatás a Kp. 77. § (1)-(2) bekezdésén
alapul.
A veszélyhelyzet során érvényesülő egyes eljárásjogi intézkedések újbóli bevezetéséről szóló
112/2021. (III. 6.) Korm. rendelet (a továbbiakban: Veir.) 31. §-a alapján, ha e rendelet eltérően
nem rendelkezik, a szigorított védekezés a határidők folyását nem érinti. A Veir 36. § (1)-(3)
bekezdése szerint a szigorított védekezés ideje alatt a bíróság tárgyaláson kívül jár el, ideértve
a perorvoslati eljárásokat is. Ha tárgyalás tartásának lenne helye, vagy azt bármelyik fél kérte,
vagy a tárgyalást már kitűzték, az eljáró bíróság soron kívül értesíti a feleket a tárgyaláson
kívüli elbírálás tényéről, és lehetőséget biztosít arra, hogy a felek nyilatkozataikat írásban
előterjeszthessék. Ha a perben a szigorított védekezés idején kívül tárgyalást kellene tartani,
a felperes akkor kérheti, hogy a bíróság tárgyaláson kívüli elbírálás helyett a tárgyalást a
szigorított védekezés megszűnését követő időpontra halassza el, ha a) a bíróság a
közigazgatási cselekmény halasztó hatályát legalább részben nem rendelte el, b) a
keresetindításnak halasztó hatálya van, és a bíróság halasztó hatály feloldását nem rendelte
el, c) ideiglenes intézkedést nem rendeltek el.
A közigazgatási per illetékének mértékét az illetékekről szóló 1990. évi XCIII. törvény
(továbbiakban: Itv.) 45/A. § (1) bekezdése határozza meg. Az illeték előzetes megfizetése alól
az Itv. 59. § (1) bekezdése és 62. § (1) bekezdés h) pontja mentesíti az eljárást kezdeményező
felet.
Ha az előírt kötelezettsége teljesítését a Kérelmezett megfelelő módon nem igazolja, a
Hatóság úgy tekinti, hogy a kötelezettséget határidőben nem teljesítette. Az Ákr. 132. §-a
szerint, ha a Kérelmezett a hatóság végleges döntésében foglalt kötelezésnek nem tett eleget,
az végrehajtható. A Hatóság határozata az Ákr. 82. § (1) bekezdése szerint a közléssel
véglegessé válik. Az Ákr. 133. §-a értelmében a végrehajtást – ha törvény vagy
kormányrendelet másként nem rendelkezik – a döntést hozó hatóság rendeli el. Az Ákr. 134.
§-a értelmében a végrehajtást – ha törvény, kormányrendelet vagy önkormányzati hatósági
ügyben helyi önkormányzat rendelete másként nem rendelkezik – az állami adóhatóság
foganatosítja. Az Infotv. 61. § (7) bekezdése alapján a Hatóság határozatában foglalt,
meghatározott cselekmény elvégzésére, meghatározott magatartásra, tűrésre vagy
abbahagyásra irányuló kötelezés vonatkozásában a határozat végrehajtását a Hatóság
foganatosítja.
Budapest, 2021. április 27.
Dr. Péterfalvi Attila
elnök
c. egyetemi tanár


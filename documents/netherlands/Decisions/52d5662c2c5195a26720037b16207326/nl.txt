 

Vertrouwelijk/Per koerier 
KNLTB 
[VERTROUWELIJK] 
Displayweg 4 
3821 BT  AMERSFOORT 

 

 

Datum 
20 december 2019 
 
 

Ons kenmerk 
[VERTROUWELIJK] 
 
Contactpersoon 
[VERTROUWELIJK] 
070 8888 500 
 

 
Onderwerp 
Besluit tot het opleggen van een bestuurlijke boete 
 

 

 

Autoriteit Persoonsgegevens 
Postbus 93374, 2509 AJ  Den Haag 
Bezuidenhoutseweg 30, 2594 AV  Den Haag 
T 070 8888 500 - F 070 8888 501 
autoriteitpersoonsgegevens.nl 

 

 

 
 
 
 
 

 

 

Geachte [VERTROUWELIJK], 
 
De Autoriteit Persoonsgegevens (AP) heeft besloten aan de vereniging Koninklijke Nederlandse Lawn 
Tennisbond (KNLTB) een bestuurlijke boete van € 525.000,-- op te leggen, omdat de KNLTB in juni en juli 
2018 ten behoeve van het genereren van inkomsten een bestand met persoonsgegevens van zijn leden 
heeft verstrekt aan twee sponsors ten behoeve van direct marketingactiviteiten van deze sponsors. Voor 
zover het de verstrekking en het gebruik betreft van persoonsgegevens van leden die vóór 2007 lid zijn 
geworden van de KNLTB, geldt dat dit een onverenigbare verdere verwerking is. Daarmee heeft de KNLTB 
artikel 5, eerste lid, aanhef en onder b, van de AVG overtreden. Voor zover het de verstrekking en gebruik 
betreft van persoonsgegevens van leden die ná 2007 lid geworden van de KNLTB, geldt dat daarvoor geen 
rechtmatige grondslag bestond. Daarmee heeft de KNLTB artikel 5, eerste lid, aanhef en onder a jo. artikel 
6, eerste lid, van de AVG overtreden.  
 
Hierna wordt het besluit nader toegelicht. Hoofdstuk 1 betreft een inleiding en hoofdstuk 2 beschrijft het 
wettelijk kader. In hoofdstuk 3 worden de belangrijkste feiten in deze zaak op een rij gezet. In hoofdstuk 4 
beoordeelt de AP de feiten op grond van het wettelijk kader en wordt geconcludeerd dat de KNLTB de AVG 
heeft overtreden. In hoofdstuk 5 wordt de hoogte van de bestuurlijke boete gemotiveerd. Tenslotte bevat 
hoofdstuk 6 het dictum en de rechtsmiddelenclausule. 
 

 

  

 

1 

 

 

Datum 
20 december 2019 

Ons kenmerk 
[VERTROUWELIJK] 

 

1. Inleiding 

Betrokken rechtspersoon 

1.1. 
 
1.  De KNLTB is een vereniging met volledige rechtsbevoegdheid die statutair is gevestigd op 

Displayweg 4 (3821 BT) te Amersfoort. De KNLTB is op 5 juni 1899 opgericht en is in het 
handelsregister van de Kamer van Koophandel ingeschreven onder nummer 40516738. Volgens de 
statuten, laatstelijk gewijzigd op 4 maart 2019, is het doel van de KNLTB de bevordering van het 
tennisspel in al haar verschijningsvormen, waaronder begrepen andere spelvormen waarbij gebruik 
wordt gemaakt van een racket, of vergelijkbaar spelmateriaal. 
 

2.  De KNLTB is het overkoepelend orgaan van de tennissport en de tennisverenigingen in Nederland en 

houdt zich onder meer bezig met het adviseren en ondersteunen van besturen van 
tennisverenigingen op het gebied van verenigingsbeleid, accommodatie en bij juridische geschillen.1 
  

3.  Naar schatting van de KNLTB zijn er 1.782 tennisverenigingen in Nederland, waarvan er 1.657 (ofwel 

97%) zijn aangesloten bij de KNLTB.2 Volgens de website van de KNLTB zijn er (via deze 
tennisverenigingen) bijna 570.000 tennissers aangesloten bij de KNLTB, waarmee de KNLTB in 
grootte de tweede sportbond van Nederland is.3 
 

Procesverloop 

1.2. 
 
4.  Op 22 oktober 2018 is de AP een onderzoek gestart naar de verstrekking door de KNLTB van 

persoonsgegevens van zijn leden aan sponsors met als doel de leden te benaderen met ‘tennis-
gerelateerde en andere aanbiedingen’. 
 

5.  Op 7 mei 2019 heeft de AP haar onderzoeksrapport vastgesteld. Op 13 mei 2019 heeft zij dit rapport 
aan de KNLTB toegezonden. De AP heeft [VERTROUWELIJK] van de KNLTB een afschrift van het 
onderzoeksrapport gestuurd. 
 

6.  Bij brief van 29 mei 2019 heeft de AP naar de KNLTB een voornemen tot handhaving verzonden 

wegens overtreding van artikel 5, eerste lid, aanhef en onder b, van de AVG en artikel 5, eerste lid, 
aanhef en onder a jo. artikel 6, eerste lid, van de AVG. Een afschrift van het voornemen is tevens aan 
[VERTROUWELIJK] van de KNLTB gestuurd. 
 

7.  Daartoe tevens bij de brief van 29 mei 2019 in de gelegenheid gesteld, heeft de KNLTB bij brief van 

25 juli 2019 schriftelijk haar zienswijze gegeven op dit voornemen en het daaraan ten grondslag 
liggende onderzoeksrapport. [VERTROUWELIJK] van de KNLTB heeft tevens een zienswijze 

                                                                        
1 https://www.knltb.nl/over-knltb/wat-doet-de-knltb/. 
2 Dossierstuk 35 (bijlage 6: stand per 13 november 2018). 
3 https://www.knltb.nl/over-knltb/wat-doet-de-knltb/historie. 

 

 

2/43 

 

 

Datum 
20 december 2019 

Ons kenmerk 
[VERTROUWELIJK] 

 

ingediend bij wijze van het document “[VERTROUWELIJK]-kanttekeningen bij het AP-
onderzoeksrapport”. 

 
8.  Op 1 augustus 2019 heeft ten kantore van de AP een zienswijzezitting plaatsgevonden waarbij de 

KNLTB mondeling haar zienswijze heeft toegelicht. 

 

9.  Op 2 augustus 2019 heeft de AP per e-mail een aantal vragen gesteld die tijdens de zienswijzezitting 

nog niet door de KNLTB konden worden beantwoord. Bij e-mail van 22 augustus 2019 en van 
11 september 2019 heeft de KNLTB deze vragen beantwoord. 
 

10.  Bij e-mail van 20 augustus 2019 heeft de AP het verslag van de zienswijzezitting aan de KNLTB 
toegestuurd. Bij e-mail van 17 september 2019 heeft de KNLTB zijn opmerkingen bij het verslag 
toegezonden aan de AP. De AP heeft op 2 oktober 2019 een aangepast verslag verzonden. 

 
11.  Op 18 oktober 2019 heeft de KNLTB per e-mail gereageerd op het aangepaste verslag. 

 

12.  Bij e-mail van 28 oktober 2019 heeft de KNLTB het Contactprotocol KNLTB ledendatabase aan de AP 

verstrekt. 
 

Aanleiding en achtergrond start onderzoek 

1.3. 
 
13.  Naar aanleiding van de aankondiging van de KNLTB om persoonsgegevens van zijn leden te 

verstrekken aan sponsors om leden te benaderen met tennisgerelateerde en andere aanbiedingen, 
ontving de AP tips en klachten van een aantal leden. Als gevolg van de aankondiging besloot een lid 
van de KNLTB publiekelijk de vraag te stellen of deze handelswijze van de KNLTB wel in lijn was met 
de AVG. De media hebben bericht dat de KNLTB onder druk van een aangespannen kort geding door 
één van zijn leden het verstrekken van telefoonnummers aan een sponsor had opgeschort. Deze 
berichtgeving was reden voor de AP om de KNLTB uit te nodigen voor een gesprek. Naar aanleiding 
van dit gesprek, de ontvangen klachten en tips alsmede de berichtgeving in de media,  is de AP een 
onderzoek gestart naar de verstrekkingen door de KNLTB van ledengegevens aan sponsors.  

 

2. Wettelijk kader  

2.1 Reikwijdte AVG 
 
14.  Ingevolge artikel 2, eerste lid, van de AVG is deze verordening van toepassing op de geheel of 

gedeeltelijk geautomatiseerde verwerking, alsmede op de verwerking van persoonsgegevens die in 
een bestand zijn opgenomen of die bestemd zijn om daarin te worden opgenomen.  
 

15.  Ingevolge artikel 3, eerste lid, is deze verordening van toepassing op de verwerking van 

persoonsgegevens in het kader van de activiteiten van een vestiging van een 

 

 

3/43 

 

 

Datum 
20 december 2019 

Ons kenmerk 
[VERTROUWELIJK] 

 

verwerkingsverantwoordelijke of een verwerker in de Unie, ongeacht of de verwerking in de Unie al 
dan niet plaatsvindt. 
 

16.  Ingevolge artikel 4 wordt, voor zover hier van belang, voor de toepassing van deze verordening 

verstaan onder:  
‘1) “persoonsgegevens”: alle informatie over een geïdentificeerde of identificeerbare natuurlijke 
persoon (“de betrokkene”) […];  
2) “verwerking”: een bewerking of een geheel van bewerkingen met betrekking tot persoonsgegevens 
of een geheel van persoonsgegevens, al dan niet uitgevoerd via geautomatiseerde procedés […]; 
[…]  
7) “verwerkingsverantwoordelijke”: een natuurlijke persoon of rechtspersoon die, alleen of samen 
met anderen, het doel van en de middelen voor de verwerking van persoonsgegevens vaststelt; […]; 
[…] 
9) “ontvanger”: een natuurlijke persoon of rechtspersoon, een overheidsinstantie, een dienst of een 
ander orgaan, al dan niet een derde, aan wie/waaraan de persoonsgegevens worden verstrekt. […]; 
10) “derde”: een natuurlijke persoon of rechtspersoon, een overheidsinstantie, een dienst of een ander 
orgaan, niet zijnde de betrokkene, noch de verwerkingsverantwoordelijke, noch de verwerker, noch 
de personen die onder rechtstreeks gezag van de verwerkingsverantwoordelijke of de verwerker 
gemachtigd zijn om de persoonsgegevens te verwerken; 
11) “toestemming” van de betrokkene: elke vrije, specifieke, geïnformeerde en ondubbelzinnige 
wilsuiting waarmee de betrokkene door middel van een verklaring of een ondubbelzinnige actieve 
handeling hem desbetreffende verwerking van persoonsgegevens aanvaardt; 
[…].’ 

 
2.2 Beginselen: rechtmatigheid, behoorlijkheid en transparantie & doelbinding 
 
17.  In artikel 5, eerste lid, aanhef onder a en onder b, AVG staat: 

‘Persoonsgegevens moeten: 
a) worden verwerkt op een wijze die ten aanzien van de betrokkene rechtmatig, behoorlijk en 
transparant is („rechtmatigheid, behoorlijkheid en transparantie”); 
b) voor welbepaalde, uitdrukkelijk omschreven en gerechtvaardigde doeleinden worden verzameld en 
mogen vervolgens niet verder op een met die doeleinden onverenigbare wijze worden verwerkt; de 
verdere verwerking met het oog op archivering in het algemeen belang, wetenschappelijk of 
historisch onderzoek of statistische doeleinden wordt overeenkomstig artikel 89, lid 1, niet als 
onverenigbaar met de oorspronkelijke doeleinden beschouwd („doelbinding”);’ 
 

18.  In artikel 6, vierde lid, AVG staat: 

‘Wanneer de verwerking voor een ander doel dan dat waarvoor de persoonsgegevens zijn verzameld 
niet berust op toestemming van de betrokkene of op een Unierechtelijke bepaling of een 
lidstaatrechtelijke bepaling die in een democratische samenleving een noodzakelijke en evenredige 
maatregel vormt ter waarborging van de in artikel 23, lid 1, bedoelde doelstellingen houdt de 
verwerkingsverantwoordelijke bij de beoordeling van de vraag of de verwerking voor een ander doel 

 

 

4/43 

 

 

Datum 
20 december 2019 

Ons kenmerk 
[VERTROUWELIJK] 

 

verenigbaar is met het doel waarvoor de persoonsgegevens aanvankelijk zijn verzameld onder meer 
rekening met:  
a) ieder verband tussen de doeleinden waarvoor de persoonsgegevens zijn verzameld, en de 
doeleinden van de voorgenomen verdere verwerking; 
b) het kader waarin de persoonsgegevens zijn verzameld, met name wat de verhouding tussen de 
betrokkenen en de verwerkingsverantwoordelijke betreft; 
c) de aard van de persoonsgegevens, met name of bijzondere categorieën van persoonsgegevens 
worden verwerkt, overeenkomstig artikel 9, en of persoonsgegevens over strafrechtelijke 
veroordelingen en strafbare feiten worden verwerkt, overeenkomstig artikel 10; 
d) de mogelijke gevolgen van de voorgenomen verdere verwerking voor de betrokkenen; 
e) het bestaan van passende waarborgen, waaronder eventueel versleuteling of pseudonimisering.’ 

 
2.3 Grondslagen voor de verwerking van persoonsgegevens 

 

19.  In artikel 6, eerste lid, van de AVG, voor zover relevant, staat:  

‘De verwerking is alleen rechtmatig indien en voor zover aan ten minste een van de onderstaande 
voorwaarden is voldaan:  
a) de betrokkene heeft toestemming gegeven voor de verwerking van zijn persoonsgegevens voor een 
of meer specifieke doeleinden; 
b) de verwerking is noodzakelijk voor de uitvoering van een overeenkomst waarbij de betrokkene 
partij is, of om op verzoek van de betrokkene vóór de sluiting van een overeenkomst maatregelen te 
nemen; 
(…) 
f) de verwerking is noodzakelijk voor de behartiging van de gerechtvaardigde belangen van de 
verwerkingsverantwoordelijke of van een derde, behalve wanneer de belangen of de grondrechten en 
de fundamentele vrijheden van de betrokkene die tot bescherming van persoonsgegevens nopen, 
zwaarder wegen dan die belangen, met name wanneer de betrokkene een kind is.  
(…)’ 
 

20.  Voorgaand artikel correspondeert met artikel 8, van de Wet bescherming persoonsgegevens (Wbp, per 

25 mei 2018 ingetrokken), dat luidde: 
‘Persoonsgegevens mogen slechts worden verwerkt indien:  
a. de betrokkene voor de verwerking zijn ondubbelzinnige toestemming heeft verleend; 
b. de gegevensverwerking noodzakelijk is voor de uitvoering van een overeenkomst waarbij de 
betrokkene partij is, of voor het nemen van precontractuele maatregelen naar aanleiding van een 
verzoek van de betrokkene en die noodzakelijk zijn voor het sluiten van een overeenkomst; 
(…) 
f. de gegevensverwerking noodzakelijk is voor de behartiging van het gerechtvaardigde belang van de 
verantwoordelijke of van een derde aan wie de gegevens worden verstrekt, tenzij het belang of de 
fundamentele rechten en vrijheden van de betrokkene, in het bijzonder het recht op bescherming van 
de persoonlijke levenssfeer, prevaleert.’  
 

 

 

5/43 

 

 

Datum 
20 december 2019 

Ons kenmerk 
[VERTROUWELIJK] 

 
2.4 Bevoegdheid opleggen bestuurlijke boete 

 

21.  De bevoegdheid voor het opleggen van een bestuurlijke boete vloeit voort uit artikel 58, tweede lid, 
aanhef en onder i, in samenhang bezien met artikel 83, vijfde lid, aanhef en onder a, van de AVG en 
artikel 14, derde lid, van de UAVG.  
 

22.  In artikel 58, tweede lid, aanhef en onder i, van de AVG staat het volgende: 

‘Elk toezichthoudende autoriteit heeft alle volgende bevoegdheden tot het nemen van corrigerende 
maatregelen: 
(…) 
i) naargelang de omstandigheden van elke zaak, naast of in plaats van de in dit lid bedoelde 
maatregelen, een administratieve geldboete opleggen op grond van artikel 83 (…);’ 
 

23.  In artikel 83, eerste, tweede en vijfde lid, aanhef en onder a, van de AVG staat het volgende: 

‘1. Elke toezichthoudende autoriteit zorgt ervoor dat de administratieve geldboeten die uit hoofde van 
dit artikel worden opgelegd voor de in de leden 4, 5 en 6 vermelde inbreuken op deze verordening in 
elke zaak doeltreffend, evenredig en afschrikkend zijn. 
2. Administratieve geldboeten worden, naargelang de omstandigheden van het concrete geval, 
opgelegd naast of in plaats van de in artikel 58, lid 2, onder a) tot en met h) en onder j), bedoelde 
maatregelen. (…)  
5. Inbreuken op onderstaande bepalingen zijn overeenkomstig lid 2 onderworpen aan 
administratieve geldboeten tot 20 000 000 EUR of, voor een onderneming, tot 4% van de totale 
wereldwijde jaaromzet in het voorgaande boekjaar, indien dit cijfer hoger is: 
a) de basisbeginselen inzake verwerking, met inbegrip van de voorwaarden voor toestemming, 
overeenkomstig de artikelen 5, 6, 7 en 9;’ 
 

24.  In artikel 14, derde lid, van de UAVG staat het volgende: 

‘De Autoriteit persoonsgegevens kan in geval van overtreding van het bepaalde in artikel 83, vierde, 
vijfde of zesde lid, van de verordening een bestuurlijke boete opleggen van ten hoogste de in deze 
leden genoemde bedragen.’ 
 

3. Feiten 

25.  In dit hoofdstuk worden de voor het besluit relevante feiten opgesomd. Van belang zijn de feiten met 

betrekking tot de verstrekking van persoonsgegevens door de KNLTB aan twee sponsors, te weten 
[VERTROUWELIJK] (handelend onder de naam [VERTROUWELIJK]; hierna [VERTROUWELIJK]) 
en de  [VERTROUWELIJK] ([VERTROUWELIJK]). Deze verstrekking had voor de KNLTB als doel om 
(extra) inkomsten te genereren. De persoonsgegevens zijn door [VERTROUWELIJK] en 
[VERTROUWELIJK] gebruikt voor hun direct marketingactiviteiten waarvoor de KNLTB een 
vergoeding heeft ontvangen. [VERTROUWELIJK] en [VERTROUWELIJK] hebben in het kader van de 
uitvoering van hun direct marketingactiviteiten de persoonsgegevens tevens verstrekt aan 

 

 

6/43 

 

 

Datum 
20 december 2019 

Ons kenmerk 
[VERTROUWELIJK] 

 

[VERTROUWELIJK] respectievelijk diverse [VERTROUWELIJK]. De AP heeft geen onderzoek gedaan 
naar de rechtmatigheid van de verwerking van persoonsgegevens door [VERTROUWELIJK]en de 
[VERTROUWELIJK], en de verwerking van persoonsgegevens door [VERTROUWELIJK]en de 
[VERTROUWELIJK]. In dit besluit wordt de rechtmatigheid van laatstgenoemde verwerkingen dan 
ook niet beoordeeld. 
 

26.  De voor dit besluit relevante feiten hebben zich voorgedaan vóór de laatste statutenwijziging van 
4 maart 2019.  Dit betekent dat voor de beschrijving van de feiten, voor zover relevant, zal worden 
verwezen naar de statuten, die zijn gewijzigd op 19 januari 2005 (statuten 2005) dan wel de statuten 
zoals gewijzigd op 30 december 2015 (statuten 2015).   
 

3.1 KNLTB 
 

Doel KNLTB 

27.  Volgens artikel 2, eerste lid, van de statuten 2005 (en tevens de statuten 2015), stelt de KNLTB zich 

ten doel de beoefening van het tennisspel en de ontwikkeling van de tennissport te bevorderen. 
Volgens het tweede lid tracht de KNLTB zijn doel onder meer te bereiken door: 
a. het vormen van een band tussen zo mogelijk alle beoefenaren van het tennisspel; 
b. het geven van voorlichting over het tennisspel en het bevorderen van het tennisspel als 
vrijetijdsbesteding; 
c. het verbreiden van de regels van het tennisspel; 
d. het nemen van alle maatregelen, welke kunnen leiden tot het verhogen van het speelpeil; 
e. het uitschrijven, regelen en steunen van tenniswedstrijden; 
f. het geven van inlichtingen over en steun bij aanleg en verbetering van tennisbanen en 
accommodaties; 
g. het geven van inlichtingen en adviezen omtrent de bestuurlijke organisatie van de tennissport; 
h. het bevorderen casu quo ter hand nemen van opleidingen gericht op verenigingskader, 
tennisleraren en scheidsrechters; 
i. het vertegenwoordigen van het Nederlandse tennis in de organisaties waarbij KNLTB is of zal zijn 
aangesloten; 
j. het behartigen van de belangen van zijn leden en aangeslotenen; 
k. het in en buiten rechte vertegenwoordigen van zijn leden; 
l. alle geoorloofde middelen, welke de KNLTB verder ten dienste staan. 
 
Organisatie KNLTB 

28.  Volgens artikel 3, eerste lid, van de statuten 2015 zijn, voor zover hier van belang, organen van de 

KNLTB de ledenraad en het bondsbestuur. Ingevolge artikel 3, tweede lid, van de statuten 2015 
vertegenwoordigt de ledenraad alle leden van de KNLTB. Ingevolge artikel 3, derde lid, van de 
statuten 2015 wordt de KNLTB geleid door het bondsbestuur dat verantwoording aflegt aan de 
ledenraad. 

 

 

 

7/43 

 

 

Datum 
20 december 2019 

Ons kenmerk 
[VERTROUWELIJK] 

 
29.  Volgens artikel 4, eerste lid, van de statuten 2015 kent de KNLTB als lid: 

a. verenigingen […]; 
b. bondsleden; 
c. persoonlijke leden. 

 

30.  Ingevolge artikel 4, tweede lid, van de statuten 2015 zijn bondsleden de leden van een vereniging als 

bedoeld in lid 1, sub a van dit artikel, voor zover zij niet door de KNLTB uit het lidmaatschap zijn 
ontzet. 

 

31.  Volgens artikel 12, eerste lid, van de statuten 2015 is het bondsbestuur onder meer belast met: 

a. het nemen van alle beleidsbeslissingen […] 
b. de dagelijkse gang van zaken; 
[…] 
e. uitvoeren van de door de ledenraad genomen beslissingen; 
 
Register van leden 

32.  In artikel 4, negende lid, van de statuten 2005 (tevens statuten 2015) is bepaald dat het bondsbestuur 
een register bijhoudt van leden. In dit register worden alleen die gegevens bijgehouden welke voor de 
realisering van het doel van de KNLTB noodzakelijk zijn. Het bondsbestuur kan na een voorafgaand 
besluit van de ledenraad geregistreerde gegevens aan derden verstrekken, behalve van het lid dat 
tegen verstrekking bij het bondsbestuur schriftelijk bezwaar heeft gemaakt.   

 

3.2 Besluitvorming en informatievoorziening verstrekken ledengegevens aan sponsors 
 

Besluitvorming gebruik ledengegevens voor direct marketingdoeleinden sponsors 

33.  In 2007 heeft de ledenraad op voorstel van het bondsbestuur ingestemd met het gebruik van naam, 

adres en woonplaats van leden voor briefpostacties door KNLTB-sponsors. Uit de notulen van de 
ledenraadsvergadering in 2007 kan worden opgemaakt dat het geld voortkomend uit het gebruik van 
ledengegevens o.a. wordt besteed aan Toptennis. 
 

34.  De directie van de KNLTB heeft in 2017 gesproken over uitbreiding van de direct 

marketingmogelijkheden door het verstrekken van persoonsgegevens aan partners (sponsors) voor 
elektronische en telefonische direct marketingdoeleinden. Deze beleidswijziging is vervolgens in de 
vergadering van het bondsbestuur in april 2017 behandeld. Het bondsbestuur heeft de ledenraad 
onder andere middels een memo van 24 november 2017 geïnformeerd over het uitbreiden van de 
direct marketingmogelijkheden. Het doel hiervan is het ‘creëren van meerwaarde’ voor de leden maar 
ook het genereren van ‘extra inkomsten die op termijn een structurele en substantiële bijdrage gaan 
leveren aan de KNLTB en de tennissport’. De ledenraad is verzocht toestemming te verlenen voor het 
uitbreiden van de directe communicatiemogelijkheden richting de leden van de KNLTB. Deze 
toestemming zag op het verstrekken van persoonsgegevens van leden van de KNLTB voor marketing 
en commerciële doeleinden aan huidige en toekomstige structurele en toekomstige partners met als 

 

 

8/43 

 

 

Datum 
20 december 2019 

Ons kenmerk 
[VERTROUWELIJK] 

 

doeleinde benadering per telefoon/telemarketing. De ledenraad heeft in de ledenraadsvergadering 
van 16 december 2017 ingestemd met het voorstel van het bondsbestuur. 

 

Informatieverstrekking door KNLTB  

35.  Vanaf 2015 ontvangen nieuwe leden van de KNLTB een welkomste-mail. Sinds 2018 is het onderwerp 

privacy een onderdeel van deze welkomste-mail. In de welkomstmail is met betrekking tot privacy-
aspecten onder de kop “Hoe gaat de KNLTB met jouw persoonsgegevens om?” de volgende tekst 
opgenomen: “Wij mogen en kunnen onder strikte voorwaarden jouw NAW-gegevens en telefoonnummer ter 
beschikking stellen aan onze partners, zodat zij jou kunnen benaderen met relevante, promotionele acties. Als je niet 
benaderd wilt worden via de telefoon of post met aanbiedingen, dan kun je gebruik maken van het recht van bezwaar 
(AP: de tekst [recht van bezwaar] is tevens een snelkoppeling naar het formulier recht van bezwaar). 
Jouw e-mailadres wordt dus niet verstrekt aan onze partners, tenzij je daar toestemming voor hebt gegeven (opt-in). 
De KNLTB houdt zich hierbij altijd aan de geldende wet- en regelgeving. Wil je meer informatie over de verwerking 
van je persoonsgegevens? Bekijk dan ons Privacy Statement (AP: de tekst [Privacy Statement] is tevens een 
snelkoppeling naar het privacy statement van de KNLTB).” 
 

36.  In de nieuwsbrief van 7 februari 2018 heeft de KNLTB haar leden geïnformeerd over het delen van 

persoonsgegevens met haar partners. Onder de kop “Delen van data: meerwaarde voor leden en lange 
termijn investering voor tennis” is de volgende tekst vermeld: “De KNLTB wil graag meerwaarde voor jouw 
KNLTB-lidmaatschap creëren door je tennis-gerelateerde en andere mooie aanbiedingen te kunnen doen. Daarnaast 
wil de KNLTB extra inkomsten genereren waarmee we de tennissport voor jou en je vereniging betaalbaar kunnen 
houden op de lange termijn. Daarom is in de Ledenraadsvergadering in december 2017 toestemming verkregen voor 
het verstrekken van jouw gegevens aan onze partners. Uiteraard houdt de KNLTB zich in dit kader aan alle geldende 
wet- en regelgeving, en ziet de KNLTB ook streng toe op het gebruik van jouw gegevens door haar partners. Heb je 
vragen of wil je meer weten?”  
Via de knop [Lees verder] kan worden doorgeklikt naar een webpagina met de titel ‘Fanmarketing & 
Data’ waarin leden als volgt worden geïnformeerd: “De KNLTB stelt jouw NAW gegevens en 
telefoonnummer (indien je een opt-in hebt gegeven) onder strikte voorwaarden ter beschikking aan onze partners, 
zodat zij jou kunnen benaderen met relevante, promotionele acties. Jouw e-mailadres en telefoonnummer zullen niet 
zonder jouw toestemming worden verstrekt aan onze partners.” 
Tevens wordt leden gewezen op de mogelijkheid om hun recht van bezwaar in te roepen: “Als je niet 
wenst te worden benaderd via de post met aanbiedingen vanuit KNLTB en/of haar structurele of incidentele partners, 
dan kun je gebruikmaken van het recht van bezwaar. Je kunt dit doorgeven aan de KNLTB Ledenservice via een 
online formulier.” 
 

37.  Op 23 februari 2018 is een nieuwsbericht met soortgelijke strekking gestuurd aan alle 

verenigingsbesturen en –vrijwilligers. 
 

38.  In de nieuwsbrief van 7 maart 2018 heeft de KNLTB haar leden geïnformeerd over de verandering in 

de manier waarop de KNLTB met de persoonsgegevens van haar leden omgaat. Onder de kop 
“Verandering in manier waarop KNLTB met jouw persoonsgegevens omgaat” is de volgende tekst vermeld: “De 
KNLTB is continu op zoek naar manieren om meerwaarde voor jouw KNLTB-lidmaatschap te creëren. Daarvoor is 

 

 

9/43 

 

 

Datum 
20 december 2019 

Ons kenmerk 
[VERTROUWELIJK] 

 

het nodig om over relevante data te beschikken en deze gegevens te mogen gebruiken, zodat we jou en andere 
tennisfans kunnen benaderen met tennis-gerelateerde en andere relevante aanbiedingen. De Ledenraad heeft in 
december 2017 ingestemd met het verstrekken van jouw gegevens aan onze partners.” 
Via de knop [Lees verder] kan worden doorgeklikt naar een nieuwsbericht van 12 februari 2018 op de 
website van de KNLTB met de titel ‘Verandering in de manier waarop de KNLTB met jouw 
persoonsgegevens omgaat’ waarin leden als volgt worden geïnformeerd: “De KNLTB stelt jouw NAW 
gegevens en telefoonnummer onder strikte voorwaarden ter beschikking aan onze partners, zodat zij jou kunnen 
benaderen met relevante, promotionele acties. Jouw e-mailadres zal niet zonder jouw toestemming worden verstrekt 
aan onze partners. Wij houden altijd toezicht op de acties van onze partners en maken per actie strenge afspraken 
over hoe zij mogen omgaan met jouw gegevens. De KNLTB moet en wil zich hierbij altijd houden aan de geldende 
wet- en regelgeving.” Ook op deze webpagina worden leden gewezen op de mogelijkheid om hun recht 
van bezwaar in te roepen: “Als je niet wenst te worden benaderd via de telefoon of post met aanbiedingen vanuit 
KNLTB en/of haar structurele of incidentele partners, dan kun je gebruikmaken van het recht van bezwaar. Je kunt 
dit doorgeven aan de KNLTB Ledenservice via een online formulier.” 
 

39.  Verder heeft het korte bericht “Hoe gaat de KNLTB met persoonlijke gegevens van leden om?” van 23 april 

2018 ruim een maand op de homepage van de KNLTB gestaan.     
 

40.  Naar aanleiding van media-aandacht over het verstrekken van persoonsgegevens van leden aan haar 
partners, heeft de KNLTB op 23 april 2018 en 13 juni 2018 diverse nieuwsberichten geplaatst op haar 
websites www.knltb.nl en www.centrecourt.nl4, waarin leden, kort samengevat, worden 
geïnformeerd hoe de KNLTB met persoonsgegevens van leden omgaat en de KNLTB gegevens van 
haar leden onder strikte voorwaarden en in het belang van tennis gebruikt. 

 

41.  De KNLTB heeft een privacy statement geplaatst op haar website.5 Hierin worden leden onder meer 

geïnformeerd over de aard van de persoonsgegevens die door de KNLTB worden verwerkt, de 
grondslagen en doelen van de verwerking. Persoonsgegevens worden volgens het privacy statement 
onder meer verwerkt voor het aanbieden van producten, diensten, evenementen van de KNLTB, de 
partners van de KNLTB of andere partijen waarmee de KNLTB samenwerkt. Met betrekking tot de 
verstrekking van persoonsgegevens aan partners van de KNLTB, vermeldt het privacy statement: 
“Wanneer het gaat om het verstrekken van NAW-gegevens aan onze partners6 (het doen van een aanbieding 
speciaal voor onze leden), bent u uiteraard te allen tijde gerechtigd om uw bezwaar kenbaar te maken via het 
daarvoor bestemde formulier7 (recht van bezwaar bij direct marketing). Uw gegevens zullen dan niet meer worden 
verstrekt aan onze partners, zodat zij aan u als lid van de KNLTB een aanbieding kunnen doen. De wettelijke 
grondslag voor deze verstrekking is het gerechtvaardigd belang (en dus niet toestemming). Telefoonnummers 
worden alleen aan onze partners verstrekt als een lid daar vooraf expliciet toestemming voor heeft gegeven.”  

 

                                                                        
4 De KNLTB gebruikt de website www.knltb.nl voor communicatie richting tennissers en tennisfans en de website 
www.centrecourt.nl voor communicatie richting tennisverenigingen en tennisleraren. 
5 Privacy statement, versie december 2018. 
6 Door de onderstreepte tekst aan te klikken, wordt men doorgeleid naar een overzicht van de partners die de KNLTB sponsors. 
7 Door de onderstreepte tekst aan te klikken, wordt men doorgeleid naar het Formulier recht van bezwaar, waarmee men op 
elektronische wijze bezwaar kan maken tegen het delen van persoonsgegevens met partners van de KNLTB.  

 

 

10/43 

 

 

Datum 
20 december 2019 

Ons kenmerk 
[VERTROUWELIJK] 

 

 
 

3.3 Overeenkomsten KNLTB met [VERTROUWELIJK] en [VERTROUWELIJK] 

 

42.  Vanaf maart 2018 tot en met oktober 2018 heeft de KNLTB met [VERTROUWELIJK] en 

[VERTROUWELIJK] acties opgestart waarbij persoonsgegevens zoals naam, adres en woonplaats 
(NAW) en telefoonnummers van leden van de KNLTB zijn gebruikt. [VERTROUWELIJK] heeft twee 
kortingsflyers per post verstuurd aan een selectie van KNLTB-leden en [VERTROUWELIJK] heeft in 
een telemarketingcampagne een selectie van KNLTB-leden gebeld om [VERTROUWELIJK] te 
verkopen. Ten behoeve van de direct marketingactiviteiten van [VERTROUWELIJK] en 
[VERTROUWELIJK] heeft de KNLTB persoonsgegevens van zijn leden verstrekt.  Aan de 
verstrekkingen en het gebruik van deze persoonsgegevens liggen de volgende overeenkomsten ten 
grondslag.    
 
Overeenkomst KNLTB - [VERTROUWELIJK] 

43.  Op 15 mei 2018 hebben de KNLTB en [VERTROUWELIJK] een Official Supplier Overeenkomst 

gesloten. 
 

44.  In artikel 1.2 van de Official Supplier Overeenkomst is bepaald dat de KNLTB aan 

[VERTROUWELIJK] gedurende de looptijd van de overeenkomst sponsorrechten en/of 
communicatiemogelijkheden van de KNLTB (hierna: de “Communicatiemogelijkheden”) zoals 
vastgelegd in de aan de overeenkomst gehechte bijlagen, verleent. 

 

45.  In paragraaf 3 van de Official Supplier Overeenkomst is bepaald op welke wijze [VERTROUWELIJK] 
een sponsorbijdrage levert aan de KNLTB. Deze sponsorbijdrage bestaat uit een vast bedrag per jaar 
(artikel 3.1), het beschikbaar stellen aan de KNLTB van waardebonnen (artikel 3.2) en het bieden van 
korting op artikelen beschikbaar in [VERTROUWELIJK]webshop.     
 

46.  Artikel 3 van Bijlage 1C (databaserechten) van de Official Supplier Overeenkomst luidt als volgt: 

 
“Voor (promotionele) acties naar de individuele KNLTB leden stelt de KNLTB een selectie van het 
up-to-date adressenbestand (NAW-gegevens) op aanvraag van [VERTROUWELIJK] twee (2) keer 
per jaar aan [VERTROUWELIJK] ter beschikking. Acties dienen in overleg met en na schriftelijke 
goedkeuring van de KNLTB […] te geschieden en te voldoen aan de richtlijnen van de KNLTB.” 

 

47.  Bijlage 4 van de Official Supplier Overeenkomst betreft de verwerkersovereenkomst waarin nadere 

afspraken zijn gemaakt over onder meer de beveiliging van persoonsgegevens (artikel 4), de 
mogelijkheid van controle en audit door de KNLTB (artikel 5), een geheimhoudingsplicht voor 
[VERTROUWELIJK] (artikel 6) en de gevolgen van beëindiging  of ontbinding van de 
verwerkersovereenkomst (artikel 12), namelijk dat, kort samengevat, de persoonsgegevens zo 
spoedig mogelijk door [VERTROUWELIJK] worden vernietigd dan wel aan de KNLTB worden 
geretourneerd.    

 

 

11/43 

 

 

Datum 
20 december 2019 

Ons kenmerk 
[VERTROUWELIJK] 

 

 

48.  In Bijlage 6 (Beschrijving verwerking Persoonsgegevens) is onder de kop “Onderwerp, aard en 

geschatte termijn van de verwerking” het volgende vermeld: “Persoonsgegevens van leden van de 
KNLTB, zijnde in ieder geval NAW-gegevens ten behoeve van acties per post.” 

 
49.  Op 1 mei 2018 hebben de KNLTB en [VERTROUWELIJK] aanvullende afspraken gemaakt met 

betrekking tot de levering van KNLTB-ledengegevens ten behoeve van een direct mail/postmailing 
van [VERTROUWELIJK]. Hierbij zijn de volgende afspraken gemaakt over de selectie van 
ledengegevens: [VERTROUWELIJK] levert een bestand aan bij de KNLTB waarna de KNLTB op grond 
van de afgesproken selectiecriteria een adressenbestand (met de volgende gegevens: voornaam, 
tussenvoegsel, achternaam, straat, huisnummer, postcode en woonplaats) samenstelt dat naar 
[VERTROUWELIJK] wordt gestuurd. [VERTROUWELIJK] ontdubbelt dit adressenbestand door 
raadpleging van de wettelijke registers (zoals het Postfilter). 
 
Overeenkomst KNLTB - [VERTROUWELIJK] 

50.  Op 28 juni 2018 hebben de KNLTB en de [VERTROUWELIJK] een overeenkomst gesloten. 

 

51.  Volgens artikel 1.1 luidt het doel van de overeenkomst:  

 
“De KNLTB zal [VERTROUWELIJK] haar ‘meerderjarigen’ ledenbestand ter beschikking stellen ten 
behoeve van (telefonische) benadering door [VERTROUWELIJK]en/of [VERTROUWELIJK]uit naam 
van de KNLTB met het aanbod om [VERTROUWELIJK]abonnee te worden, conform de voorwaarden 
in deze overeenkomst.” 

 

52.   In artikel 1.2 van de overeenkomst is, voor zover hier van belang, het volgende bepaald: 

 
“Het bestand dat [VERTROUWELIJK] ontvangt van de KNLTB voldoet minimaal aan de volgende 
voorwaarden: 
- De records zijn volledig en correct conform de verplichte velden uit het bijgeleverde format (zie 
bijlage 3); 
[…] 
- De personen in het bestand als voornoemd zijn minimaal 18 jaar, lid van de KNLTB en zijn bij de 
registratie van hun persoonsgegevens door de KNLTB geïnformeerd over de verstrekking aan derden 
(waaronder [VERTROUWELIJK], [VERTROUWELIJK], [VERTROUWELIJK]) van hun 
persoonsgegevens; 
- De personen in het bestand hebben geen bezwaar gemaakt tegen de verstrekking van hun 
persoonsgegevens aan derden. Hiervoor is de tekst van het privacy statement van de KNLTB gebruikt, 
zoals te vinden op de website van de KNLTB. Tevens zijn alle KNLTB-leden in februari jongstleden 
nog geïnformeerd via de ledennieuwsbrief over het gebruik van hun gegevens voor 
[VERTROUWELIJK] met de mogelijkheid om hiertegen bezwaar te maken;” 

 

 

 

12/43 

 

 

Datum 
20 december 2019 

Ons kenmerk 
[VERTROUWELIJK] 

 
53.  In artikel 1.6 van de overeenkomst is, voor zover hier van belang, het volgende bepaald: 

 
“Tijdens de looptijd van deze overeenkomst is het [VERTROUWELIJK]toegestaan eenmalig per 
kalenderjaar de resterende8 KNLTB-leden (telefonisch) te benaderen met een aanbieding om 
[VERTROUWELIJK]- respectievelijk [VERTROUWELIJK]-abonnee te worden, […].” 

 
54.  In artikel 3.1 van de overeenkomst is, voor zover thans van belang, bepaald dat partijen beide zullen 

worden gezien als verantwoordelijke zoals in artikel 26 AVG is bedoeld. 
   

55.  In artikel 8.1 is, voor zover thans van belang, bepaald dat in geval van beëindiging van de opdracht 

en/of de overeenkomst dan wel indien een partij daarom verzoekt, de gegevens (inclusief alle 
kopieën) geretourneerd worden aan de KNLTB dan wel op haar verzoek worden vernietigd, in welk 
geval schriftelijk door [VERTROUWELIJK] wordt verklaard dat dit is gebeurd. 

 

56.  In bijlage 1 (Bijlage [VERTROUWELIJK]-KNLTB overeenkomst – Telemarketing pilot campagne) 

zijn de vergoedingen voor de KNLTB vermeld. [VERTROUWELIJK]  

 
57.  Uit bijlage 3 (Format uitwisseling Gegevens) blijkt dat de verplichte records bestaan uit: geslacht, 

initialen, voor- en achternaam, geboortedatum, adres, postcode, woonplaats, (mobiel) 
telefoonnummer, e-mailadres, registratiedatum, registratietijd en tennisvereniging. 

 

58.  In bijlage 5 bij de overeenkomst zijn nadere afspraken gemaakt over onder meer de beveiliging van 

persoonsgegevens (artikel 4) en een geheimhoudingsplicht voor partijen.  

 

3.4 Verstrekking aan en gebruik van persoonsgegevens door [VERTROUWELIJK] en 
[VERTROUWELIJK] 
  

[VERTROUWELIJK] 

59.  De KNLTB heeft samen met [VERTROUWELIJK] op basis van selectiecriteria (en na ontdubbelen) 

een ledenbestand samengesteld van 50.000 leden (hierna: ledenbestand). Van deze leden zijn de 
volgende gegevens in het bestand opgenomen:  
- Campagne ID (cijfercode); 
- Geslacht;  
- Voornaam; 
- Voorletters; 
- Achternaam; 
- Straat; 

                                                                        
8 Het door de KNLTB geleverde bestand is door de KNLTB ontdubbeld met het recht van verzet- en het recht van bezwaar-bestand van 
de KNLTB. Daarna is het bestand door [VERTROUWELIJK] ontdubbeld op niet-Nederlandse ingezetenen, de abonneebase van 
[VERTROUWELIJK] en op het bestand met ex-abonnees van [VERTROUWELIJK], consumenten die de afgelopen drie maanden door 
[VERTROUWELIJK] zijn benaderd, haar eigen recht van verzet-bestand en overige gebruikelijke registers, zoals het Bel-me-niet Register 
en het Overlijdensregister (artikel 1.5 van de overeenkomst). Het deel van het oorspronkelijke bestand dat na ontdubbeling overblijft 
wordt uiteindelijk gebruikt voor marketing-doeleinden, hetgeen ligt besloten in het woord “resterende”. 

 

 

13/43 

 

 

Datum 
20 december 2019 

Ons kenmerk 
[VERTROUWELIJK] 

 

- Huisnummer; 
- Huisnummer Toevoeging; 
- Postcode; 
- Plaats. 
  

60.  Op 11 juni 2018 heeft de KNLTB het ledenbestand op de sFTP-server (een beveiligde omgeving) gezet 

ten behoeve van [VERTROUWELIJK]. 

 
61.  Op 11 juni 2018 heeft [VERTROUWELIJK] het ledenbestand van de sFTP-server verwijderd en het 

ledenbestand via een sFTP verbinding verstuurd naar [VERTROUWELIJK]. [VERTROUWELIJK] heeft 
de persoonsgegevens verwerkt op kortingsflyers en deze flyers op 5, 6, 7 en 8 juli 2018 verstuurd naar 
de geselecteerde leden van de KNLTB. 

 

[VERTROUWELIJK] 

62.  De KNLTB heeft de volgende gegevens verstrekt aan [VERTROUWELIJK]: 

- Campagne ID (cijfercode); 
- Geslacht; 
- Voornaam; 
- Voorletters; 
- Achternaam; 
- Straat; 
- Plaats; 
- Geboortedatum; 
- Postcode; 
- Huisnummer; 
- Huisnummer toevoeging; 
- Telefoonnummer; 
- Mobiele nummer; 
- E-mail; 
- Vereniging. 
 

63.  Op 29 juni 2018 heeft de KNLTB een bestand met 314.846 unieke records verstrekt aan 

[VERTROUWELIJK]. Hiermee bedoelt de KNLTB dat de in randnummer 622 vermelde gegevens van 
314.846 unieke huishoudens zijn verstrekt. Dit bestand is door [VERTROUWELIJK] opgeschoond op 
basis van een tiental selecties, zoals opgenomen in het Bel-Me-Niet-Register en personen die een 
actief abonnement hebben op [VERTROUWELIJK]en [VERTROUWELIJK]. Het bestand dat 
uiteindelijk door [VERTROUWELIJK]is gebruikt telde na de selectie 39.478 records. Er zijn voor 
[VERTROUWELIJK] 19.595 en voor [VERTROUWELIJK]19.883 records ingezet. Deze gegevens zijn 
vervolgens via een beveiligde sFTP server verstrekt aan diverse [VERTROUWELIJK] ten behoeve van 
telemarketing.9 

                                                                        
9 In eerste instantie heeft de KNLTB op 26 juni 2018 een bestand op de sFTP server van [VERTROUWELIJK] geplaatst maar in afwachting 
van ondertekening van de overeenkomst tussen [VERTROUWELIJK] en de KNLTB is dit bestand verwijderd. Op 29 juni 2018 is opnieuw 

 

 

14/43 

 

 

Datum 
20 december 2019 

Ons kenmerk 
[VERTROUWELIJK] 

 

 

64.  De telemarketingcampagne is gestart op maandag 16 juli 2018 en op verzoek van de KNLTB 

vroegtijdig beëindigd.    

 
 
3.5 Klacht KNLTB betreffende uitlatingen voorzitter AP 
 
65.  Op 17 december 2018 is in het televisieprogramma Nieuwsuur (NOS/NTR) een item uitgezonden over 
het doorverkopen van persoonsgegevens van tennissers en voetballers. De voorzitter van de AP is voor 
dit item geïnterviewd. Naar aanleiding van uitlatingen door de voorzitter in dit interview heeft de 
KNLTB op 21 december 2018 een klacht bij de AP ingediend die de AP op 19 maart 2019 gegrond heeft 
verklaard. 
 

4. Beoordeling 

66.  In dit hoofdstuk wordt achtereenvolgens vastgesteld dat de KNLTB als verwerkingsverantwoordelijke 

persoonsgegevens heeft verwerkt door het verstrekken van ledengegevens aan [VERTROUWELIJK] 
en [VERTROUWELIJK] (paragraaf 4.1 en 4.2); dat de AP door onderzoek te verrichten niet in strijd 
met haar eigen prioriteringsbeleid heeft gehandeld (paragraaf 4.3) en dat de AP niet onzorgvuldig 
heeft gehandeld jegens [VERTROUWELIJK] (paragraaf 4.4). In paragrafen 4.5 en 4.6 wordt 
geconcludeerd dat de AP niet in strijd heeft gehandeld met het gelijkheidsbeginsel respectievelijk het 
verbod op vooringenomenheid. In de paragrafen 4.7 – 4.11 concludeert de AP dat de verstrekkingen 
aan en gebruik van persoonsgegevens door [VERTROUWELIJK] en [VERTROUWELIJK] niet 
verenigbaar zijn met het oorspronkelijke verzameldoeleinde van de persoonsgegevens dan wel voor 
de verstrekking en gebruik geen rechtmatige grondslag bestond.  
 

4.1 Verwerking van persoonsgegevens 

 

67.  De KNLTB verzamelt gegevens van zijn leden, onder meer voor het bijhouden van een register van 
aangeslotenen.10 Het gaat hierbij onder meer om naam, adres, woonplaats en telefoonnummer van 
leden.11 Deze gegevens kwalificeren als persoonsgegevens als bedoeld in artikel 4, onder 1, van de 
AVG omdat hiermee leden van de KNLTB direct kunnen worden geïdentificeerd.  
 

68.  De KNLTB heeft persoonsgegevens van zijn leden in bestandvorm verstrekt aan [VERTROUWELIJK] 

en [VERTROUWELIJK]voor gebruik ten behoeve van hun direct marketingactiviteiten. Daarmee 
heeft de KNLTB persoonsgegevens verwerkt als bedoeld in artikel 4, onder 2, van de AVG. 

                                                                        
een bestand op de sFTP server van [VERTROUWELIJK] geplaatst. Dit bestand is op dezelfde dag door [VERTROUWELIJK] van deze server 
verwijderd. Opvallend is dat [VERTROUWELIJK] en KNLTB een verschillend beeld geven van het aantal records dat is gebruikt voor de 
marketingactie. Volgens [VERTROUWELIJK] gaat het om een aantal van 39.478; volgens de KNLTB gaat het om 21.591 (waarbij de KNLTB 
spreekt over aantal leden en niet over het aantal records). Zie Dossierstuk 73. 
10 Statuten 2005, artikel 5, vierde lid. 
11 Privacy statement KNLTB, versie december 2018. 

 

 

15/43 

 

 

Datum 
20 december 2019 

Ons kenmerk 
[VERTROUWELIJK] 

 

 

4.2 Verwerkingsverantwoordelijke  

 

69.  In het kader van de vraag of artikel 5, eerste lid, onder a en b jo. artikel 6, eerste lid, van de AVG wordt 

nageleefd, is van belang om te bepalen wie aan te merken is als verwerkingsverantwoordelijke als 
bedoeld in artikel 4, aanhef en onder 7, van de AVG. Daarvoor is bepalend wie het doel van en de 
middelen voor de verwerking van persoonsgegevens vaststelt. 
 

70.  De ledenraad heeft op voorstel van het bondsbestuur het doel bepaald van de verwerking, dat wil 

zeggen het gebruik van door de KNLTB verzamelde persoonsgegevens voor het genereren van (extra) 
inkomsten door het verstrekken van persoonsgegevens aan partners (sponsors) van de KNLTB ten 
behoeve van hun direct marketingactiviteiten. De ledenraad en het bondsbestuur zijn organen van de 
KNLTB. Gelet op het voorgaande heeft de KNLTB (mede) het doel van de verwerking vastgesteld.  

 

71.  Het middel voor de verwerking, dat wil zeggen op welke wijze de gegevensverwerking plaatsvindt, is 

tevens (mede) door de KNLTB vastgesteld. De KNLTB heeft voorwaarden verbonden aan de wijze 
waarop de persoonsgegevens worden uitgeleverd aan [VERTROUWELIJK] en [VERTROUWELIJK] en 
het gebruik door [VERTROUWELIJK] en [VERTROUWELIJK] voor hun direct marketingactiviteiten. 
Gelet hierop heeft de KNLTB (mede) de middelen voor de verwerking vastgesteld. 

 

72.  Aangezien de KNLTB (mede) het doel van en de middelen voor de verwerking van persoonsgegevens 
heeft bepaald, kwalificeert hij als verwerkingsverantwoordelijke als bedoeld in artikel 4, onder 7, van 
de AVG.  
 

4.3 Optreden AP niet in strijd met eigen beleid 

 
Standpunt KNLTB 

73.  De KNLTB vraagt zich af waarom geen risicoanalyse door de AP is gemaakt of een onderzoek 

daadwerkelijk noodzakelijk was, aangezien de verstrekkingen aan de sponsors al waren gestopt. 
Tevens meent de KNLTB dat de noodzaak en grondslag voor het onderzoek ontbreken, gelet op het 
geringe aantal klachten dat is ingediend bij de AP over de belactie door [VERTROUWELIJK]. 

 
74.  Bovendien vraagt de KNLTB zich af waarom de AP, nadat zij tips had ontvangen over het beleid van 

de KNLTB, een onderzoek is gestart. Volgens de Beleidsregels prioritering klachtenonderzoek van de 
AP12 (prioriteringsbeleid) had een normoverdragend gesprek moeten plaatsvinden of had de AP een 
normoverdragende brief moeten sturen, aldus de KNLTB. In dit verband wijst de KNLTB op een 
passage in de toelichting op het prioriteringsbeleid, waarin staat dat de AP zich bij het behandelen 
van klachten primair richt op het bereiken van normconform gedrag. Daarbij stuurt de AP aan op een 
pragmatische benadering, waarbij doeltreffendheid en efficiency een belangrijke rol spelen. Een 
voorbeeld van een pragmatische benadering is volgens het prioriteringsbeleid dat de AP, wanneer zij 

                                                                        
12 Beleidsregels prioritering klachtenonderzoek, gepubliceerd in de Staatscourant op 1 oktober 2018. De KNLTB verwijst naar een alinea 
uit de inleiding in paragraaf 2.1 van de toelichting op het beleid. 

 

 

16/43 

 

 

Datum 
20 december 2019 

Ons kenmerk 
[VERTROUWELIJK] 

 

in een specifiek geval normconform gedrag kan realiseren door telefonisch contact op te nemen met 
de (vermeende) overtreder, de AP dit zal doen en een klacht daarmee kan worden afgedaan. 
  
Reactie AP 

75.  De AP en de bij haar werkzame toezichthouders beschikken over verschillende (onderzoeks-) 

bevoegdheden die zij steeds en spontaan kunnen uitoefenen, teneinde adequaat toezicht te kunnen 
uitoefenen op de naleving van de AVG. Daartoe is niet een daaraan voorafgaand en redengevend feit, 
signaal, grond of vermoeden vereist.13 Gelet hierop was de AP niet verplicht om een risicoanalyse te 
maken of het onderzoek daadwerkelijk noodzakelijk was. Voor de uitoefening van de (onderzoeks-) 
bevoegdheden is tevens niet relevant of en zo ja, hoeveel klachten zijn ontvangen en is niet relevant 
dat de verstrekkingen van persoonsgegevens door de KNLTB en het gebruik ervan door 
[VERTROUWELIJK] en [VERTROUWELIJK]zijn beëindigd. Dat verstrekkingen en gebruik zijn 
beëindigd, doet niet af aan het feit dat deze wel hebben plaatsgevonden. Het onderzoek was juist 
bedoeld om de vraag te beantwoorden of de verstrekkingen en het gebruik van persoonsgegevens van 
leden van de KNLTB rechtmatig zijn geweest. 
  

76.  Voor zover de KNLTB betoogt dat de AP is strijd handelt met haar prioriteringsbeleid, overweegt de 
AP als volgt. Daargelaten dat de aanleiding voor het onderzoek niet alleen bestond uit klachten maar 
ook uit de berichtgeving van de KNLTB en de media-aandacht daarover en het gesprek dat de AP naar 
aanleiding daarvan op 11 oktober 2018 heeft gevoerd met de KNLTB, heeft de AP de inhoud van de 
klachten onderzocht in de mate waarin dit gepast is. Na een eerste beoordeling van de klachten, heeft 
de AP het aannemelijk geacht dat het ging om een verwerking van persoonsgegevens en dat mogelijk 
sprake was van één of meerdere overtredingen van de AVG. Gelet hierop en in aanmerking genomen 
dat het mogelijk om veel betrokkenen ging (de KNLTB heeft bijna 570.000 leden), de verstrekking 
mogelijk ernstige gevolgen kon hebben voor de betrokkenen en de verstrekking voor 
maatschappelijke ophef heeft gezorgd, heeft de AP besloten tot het instellen van een nader 
onderzoek. Dit is geheel in lijn met artikel 2 van het prioriteringsbeleid. 
 

77.  De stelling van de KNLTB dat de AP volgens haar prioriteringsbeleid na ontvangst van klachten van 

zijn leden had moeten kiezen voor een normoverdragend gesprek en had moeten afzien van 
onderzoek, snijdt geen hout. Een dergelijke verplichting staat niet in deze beleidsregels, die zien op 
het prioriteren van onderzoek naar aanleiding van klachten. De beleidsregels vormen reeds hierom 
geen bindend kader voor de AP bij het maken van een keuze voor een handhavingsinstrument. Er rust 
dus geen verplichting op de AP om bij een overtreding normconform gedrag te realiseren door 
telefonisch contact met de (vermeende) overtreder. Daarbij wijst de AP op de op haar rustende 
beginselplicht om handhavend op te treden tegen overtredingen, gelet op het algemeen belang dat 
hiermee is gediend. Hiertoe beschikt de AP over de in artikel 58, tweede lid, van de AVG en artikel 16 
van de UAVG genoemde corrigerende maatregelen. De AP komt vrijheid toe in de keuze van het 
handhavingsinstrument, mits het gekozen instrument voldoende effectief is. De AP heeft in deze zaak 

                                                                        
13 ABRvS 21 augustus 2019, ECLI:NL:RVS:2019:2832, r.o. 4.1; Rb. Rotterdam, 23 mei 2019, ECLI:NL:RBROT:2019:4155, r.o. 15.2;  Rb. 
Rotterdam (Vrznr.) 28 september 2018, ECLI:NL:RBROT:2018:8283, r.o. 6.1.; CBb 12 oktober 2017, ECLI:NL:CBB:2017:327, r.o. 6.4; CBb12 
oktober 2017, ECLI:NL:CBB:2017:326, r.o. 4.4; Gerechtshof Den Haag 13 juni 2013, ECLI:NL:GHDHA:2013:CA3041, r.o. 2.3. 

 

 

17/43 

 

 

Datum 
20 december 2019 

Ons kenmerk 
[VERTROUWELIJK] 

 

niet gekozen voor een normoverdragend gesprek vanwege het grote aantal betrokkenen, de ernst van 
de overtreding en de maatschappelijke ophef die de verstrekkingen van ledengegevens aan 
[VERTROUWELIJK]en [VERTROUWELIJK] hebben veroorzaakt.   

 
4.4 AP heeft niet onzorgvuldig gehandeld jegens FG 
 

Standpunt KNLTB 

78.  De KNLTB stelt zich op het standpunt dat de AP de FG ten onrechte niet heeft betrokken bij het 

onderzoek, mede gezien zijn bereidheid om mee te werken en inlichtingen te verstrekken.  
 
Reactie AP 

79.  De AP overweegt in de eerste plaats dat tijdens het onderzoek een afschrift van de 

informatieverzoeken aan de KNLTB tevens aan de FG zijn verstuurd. Daarnaast heeft de FG alle 
relevante correspondentie die per e-mail is gewisseld tussen de AP en de KNLTB ontvangen. In 
zoverre heeft de AP de FG bij het onderzoek betrokken. Ten overvloede overweegt de AP nog als volgt.  

 

80.  De FG is een interne toezichthouder die de verwerkingsverantwoordelijke moet adviseren over de 

naleving van de AVG. In die hoedanigheid van interne toezichthouder staat de FG in contact met de 
AP. De AP ziet een FG als een wezenlijk onderdeel van het kwaliteitssysteem van een organisatie met 
betrekking tot de verwerking van persoonsgegevens. In het kader van de uitoefening van haar 
toezichthoudende taken is de AP conform de Awb bevoegd om aan een ieder te verzoeken om 
inlichtingen te verstrekken of inzage te geven in documenten. Deze bevoegdheden zijn beschreven in 
hoofdstuk 5 van de Awb. De AP is zich daarbij bewust van de delicate balans tussen enerzijds de FG 
en anderzijds de organisatie of het organisatieonderdeel dat de verwerkingsverantwoordelijke is in de 
zin van de AVG. De AP werkt weliswaar samen met de FG, maar haar toezichthoudende activiteiten 
moet zij richten op de verwerkingsverantwoordelijke die de normadressaat is van de AVG. 

 

81.  Hoewel de AP uit hoofde van haar taken aan een ieder inlichtingen kan vragen, waaronder de FG, 

geldt tegelijkertijd dat de FG geen deel uitmaakt van de eenheid die is aan te merken als de 
verwerkingsverantwoordelijke. Ook kan de FG geen bindende instructies geven aan de bedrijfsleiding 
over het inrichten van een gegevensverwerking. De AP is derhalve bevoegd de 
verwerkingsverantwoordelijke te bevragen. Zij stelt daarbij voorop, dat in het kader van een 
(mogelijk) concreet ambtshalve onderzoek, voor het kunnen vaststellen van een overtreding en 
eventueel voor handhaving, informatie (ook) altijd bij de desbetreffende 
verwerkingsverantwoordelijke zelf dient te worden opgevraagd. Daarbij merkt de AP op dat de 
KNLTB zelf in de gelegenheid was om de FG (desgewenst) te betrekken bij het onderzoek. 
 

82.  Daarbij acht de AP van belang op te merken dat in een organisatie waarin een gezonde 

verstandhouding is opgebouwd tussen de verwerkingsverantwoordelijke en de FG, de FG naar 
verwachting in staat zal zijn deugdelijke informatie namens de verwerkingsverantwoordelijke te 
verstrekken over de naleving van de AVG. De AP kan echter nimmer afhankelijk zijn van deze route 
om aan de benodigde inlichtingen te komen. Wanneer het contact tussen een 

 

 

18/43 

 

 

Datum 
20 december 2019 

Ons kenmerk 
[VERTROUWELIJK] 

 

verwerkingsverantwoordelijke en een FG immers niet optimaal zou zijn, of zodra belangrijke 
randvoorwaarden voor het interne toezicht zouden ontbreken, dan vormt dit een risico voor de 
betrouwbaarheid van de verkregen informatie. 
 

83.  De AP concludeert op grond van het voorgaande dat zij niet onzorgvuldig, noch op andere gronden 

onbehoorlijk jegens [VERTROUWELIJK] dan wel de KNLTB heeft gehandeld door haar 
onderzoeksactiviteiten te richten op de verwerkingsverantwoordelijke, de KNLTB.   
 

4.5 Optreden AP niet in strijd met gelijkheidsbeginsel 
 

Zienswijze KNLTB 

84.  De KNLTB stelt zich op het standpunt dat het onderzoek naar en eventueel handhavend optreden 

tegen de verstrekking van persoonsgegevens van de KNLTB aan [VERTROUWELIJK] en 
[VERTROUWELIJK] in strijd is met het gelijkheidsbeginsel. Hiertoe voert hij aan dat de AP richting 
de [VERTROUWELIJK]14 ([VERTROUWELIJK]) en [VERTROUWELIJK]15 ([VERTROUWELIJK]) voor 
een soortgelijke situatie heeft gekozen voor een normcorrigerende brief en niet voor handhaving. 
Tevens is de AP op de hoogte van het verstrekken van persoonsgegevens door andere, vergelijkbare 
sportverenigingen aan derden voor direct marketingdoeleinden maar enkel de KNLTB wordt er door 
de AP uitgelicht om een norm te stellen. 

 

Reactie AP 

85.  Het gelijkheidsbeginsel strekt in het kader van het uitvoeren van onderzoek en het opleggen van een 

sanctie niet zover dat de bevoegdheid hiertoe onrechtmatig is uitgeoefend alleen omdat een 
eventuele andere overtreder niet aan een onderzoek wordt onderworpen en niet tot handhaving 
wordt overgegaan. Dat kan anders komen te liggen als sprake is van een ongelijke behandeling van 
gelijke gevallen die duidt op willekeur in de toezichts- en handhavingspraktijk van de AP.16 Hiervan is 
geen sprake. 
 

86.  In de toelichting bij het prioriteringsbeleid is onder meer het volgende vermeld: “Omdat de AP veel 
signalen, klachten en verzoeken om handhaving ontvangt en haar toezichtveld veelomvattend is, zal 
zij gelet op haar beperkte middelen, niet steeds een nader onderzoek kunnen uitvoeren. Daarom 
toetst de AP in situaties waarin mogelijk sprake is van een overtreding, maar waarvoor nader 
onderzoek nodig is om de overtreding vast te stellen, eerst aan haar prioriteringscriteria.” 

 

87.  Het prioriteringsbeleid is (mede) bedoeld om willekeur bij de keuze van te onderzoeken zaken naar 
aanleiding van klachten te voorkomen. Daargelaten dat het onderzoek naar de KNLTB niet alleen is 
gestart naar aanleiding van klachten maar ook naar aanleiding van een gesprek met de KNLTB 

                                                                        
14 De KNLTB verwijst daarbij naar de gepubliceerde brieven op de website van de AP: 
https://autoriteitpersoonsgegevens.nl/nl/nieuws/banken-mogen-betaalgegevens-niet-zomaar-gebruiken-voor-reclame. 
15 De KNLTB verwijst daarbij naar de gepubliceerde brief op de website van de AP: 
https://autoriteitpersoonsgegevens.nl/sites/default/files/atoms/files/brf.-kvk-20dec18-handelsregisterinfoproducten.pdf.  
16 CBb 14 augustus 2018, ECLI:NL:CBB:2018:401, r.o. 7.2. 

 

 

19/43 

 

 

Datum 
20 december 2019 

Ons kenmerk 
[VERTROUWELIJK] 

 

vanwege berichtgeving in de media, heeft de AP de klachten die zij heeft ontvangen over de KNLTB 
getoetst aan haar prioriteringsbeleid en heeft op basis van de prioriteringscriteria geconcludeerd dat 
nader onderzoek naar de KNLTB was aangewezen (zie randnummer 76). In zoverre is de stelling dat 
de AP zich bij het uitvoeren van het onderzoek schuldig heeft gemaakt aan willekeur onjuist.   
  

88.  Daarnaast bestrijdt de AP dat de door de KNLTB genoemde situaties gelijk zijn aan onderhavige 

situatie. De brief die de AP heeft gestuurd aan [VERTROUWELIJK] vond zijn aanleiding in het 
voornemen van een bank om klantgegevens verder te verwerken voor direct marketingdoeleinden 
waarbij waarschijnlijk inbreuk werd gemaakt op bepalingen van de AVG. Dit in tegenstelling tot de 
verstrekkingen door de KNLTB die daadwerkelijk hebben plaatsgevonden. 
 

89.  De brief aan [VERTROUWELIJK] is het gevolg geweest van klachten vanwege het (mogelijk) 

onrechtmatig gebruik van persoonsgegevens door afnemers van [VERTROUWELIJK]voor direct 
marketingdoeleinden. De klachten hadden niet zozeer betrekking op de verstrekking van 
persoonsgegevens door [VERTROUWELIJK]zelf maar op het (mogelijk onrechtmatig) gebruik van 
deze persoonsgegevens door partijen aan wie [VERTROUWELIJK] zijn verstrekt. Gelet op het 
aanwezige spanningsveld tussen het openbare karakter van het handelsregister, waardoor 
[VERTROUWELIJK] verplicht is bepaalde persoonsgegevens te verstrekken, en het (verdere) 
mogelijk onrechtmatige gebruik van persoonsgegevens uit [VERTROUWELIJK]heeft de AP een brief 
gestuurd aan [VERTROUWELIJK]met een verzoek om [VERTROUWELIJK]te herzien. Tevens heeft 
de AP een brief gestuurd aan [VERTROUWELIJK]en opgeroepen om de door haar geleverde 
[VERTROUWELIJK] te toetsen op privacy-aspecten en na te denken over maatregelen om 
onrechtmatig gebruik zoveel mogelijk te voorkomen. Er is dan ook geen sprake van gelijke gevallen. 
 

90.  Voor zover de KNLTB betoogt dat ook andere sportbonden een vergelijkbaar beleid hanteerden ten 
aanzien van het verstrekken van derden voor direct marketingdoeleinden, overweegt de AP dat zij  
conform haar prioriteringsbeleid prioriteit heeft gegeven aan onderzoek naar de verstrekkingen van 
persoonsgegevens door de KNLTB aan [VERTROUWELIJK] en [VERTROUWELIJK]en hiertegen 
handhavend op te treden. Ten overvloede merkt de AP op dat klachten over andere sportbonden 
worden getoetst aan haar prioriteringsbeleid, hetgeen ertoe kan leiden dat ook naar deze 
sportbonden nader onderzoek zal worden verricht. Voor zover uit onderzoek blijkt dat andere 
sportbonden een soortgelijke overtreding hebben begaan, zal ook handhavend worden opgetreden. 
 

91.  Gelet op het voorgaande concludeert de AP dat zij niet in strijd met het gelijkheidsbeginsel heeft 

gehandeld. 

 

4.6 AP heeft gehandeld zonder vooringenomenheid     
 

Zienswijze KNLTB 

92.  De KNLTB stelt zich in zijn zienswijze op het standpunt dat de AP het verbod op vooringenomenheid 

heeft geschonden. Dit blijkt volgens de KNLTB uit het optreden van de voorzitter van de AP in een 
uitzending van Nieuwsuur op 17 december 2018. De KNLTB vindt het opmerkelijk dat de AP heeft 

 

 

20/43 

 

 

Datum 
20 december 2019 

Ons kenmerk 
[VERTROUWELIJK] 

 

erkend dat zij onbehoorlijk heeft gehandeld jegens de KNLTB en toch een voornemen tot handhaven 
heeft verstuurd. 
  
Reactie AP 
Bij beslissing van 19 maart heeft de AP de klacht die de KNLTB op 21 december 2018 bij de AP heeft 
ingediend over uitlatingen van de voorzitter van de AP in televisieprogramma Nieuwsuur gegrond 
verklaard. De AP heeft hierin onder andere erkend dat zij in haar uitlatingen tijdens dit programma 
op een aantal punten genuanceerder en zorgvuldiger had kunnen en moeten zijn. Zonder aan het 
belang van deze geconstateerde onzorgvuldigheid af te willen afdoen, meent de AP dat haar 
uitlatingen op dat moment niet zodanig waren dat sprake was van schending van het verbod op 
vooringenomenheid en zij om die reden geen handhavingsprocedure had mogen starten. De 
(uitkomst van) de klachtprocedure biedt daarvoor geen aanknopingspunten. Daarnaast is de AP van 
oordeel dat het onderzoek en de daaropvolgende besluitvormingsfase overeenkomstig de daaraan te 
stellen wettelijke vereisten heeft plaatsgevonden. 

 
4.7 Onderscheid tussen verwerking voor verzameldoeleinde en verdere verwerking  
 
93.  De KNLTB verwerkt persoonsgegevens voor meerdere doelen. Deze doelen zijn in de loop van de tijd 

veranderd. Dit heeft betekenis voor het toepasselijk wettelijk kader waaraan de verstrekkingen van 
ledengegevens door de KNLTB aan [VERTROUWELIJK]en [VERTROUWELIJK] moeten worden 
getoetst. Indien het doel van deze verstrekkingen kwalificeert als een verzameldoel moet een wettelijke 
grondslag als bedoeld in artikel 6, eerste lid, van de AVG aanwezig zijn voor deze verwerkingen. 
Indien de verstrekkingen een ander doel dienen dan het doel waarvoor de persoonsgegevens 
oorspronkelijk zijn verzameld, moet worden getoetst of dit andere doel verenigbaar is met het doel 
waarvoor de persoonsgegevens zijn verzameld. Dit is de verenigbaarheidstoets van artikel 6, vierde 
lid, van de AVG. Deze toets dient in samenhang te worden bezien met het beginsel van doelbinding 
en verenigbaarheid dat is opgenomen in artikel 5, eerste lid, onder b, van de AVG. In dit artikel staat 
dat persoonsgegevens alleen voor welbepaalde , uitdrukkelijk omschreven en gerechtvaardigde 
doeleinden mogen worden verzameld en niet verder mogen worden verwerkt op een met die 
doeleinden onverenigbare wijze.17  
 

94.  Verschilt het doeleinde van de verdere verwerking van het doeleinde waarvoor de persoonsgegevens 

oorspronkelijk zijn verzameld (het verzameldoeleinde), dan is deze verdere verwerking rechtmatig 
indien: 
(i) betrokkenen toestemming hebben gegeven voor de verwerking, of  
(ii) de verwerking berust op een Unierechtelijke bepaling of een lidstaatrechtelijke bepaling die in een 
democratische samenleving een noodzakelijke en evenredige maatregel vormt ter waarborging van 
de in artikel 23, lid 1, van de AVG bedoelde doelstellingen, of  

                                                                        
17 Het beginsel van doelbinding gold ook onder de Wet bescherming persoonsgegevens (Wbp). In artikel 9, eerste lid, van de Wbp is 
bepaald dat persoonsgegevens niet verder worden verwerkt op een wijze die onverenigbaar is met de doeleinden waarvoor ze zijn 
verkregen. 

 

 

21/43 

 

 

Datum 
20 december 2019 

Ons kenmerk 
[VERTROUWELIJK] 

 

(iii) het doeleinde van verstrekking verenigbaar is met het (welbepaalde, uitdrukkelijk omschreven en 
gerechtvaardigde) doeleinde van verzameling van de persoonsgegevens.18 

 

95.  Indien het doeleinde van de verdere verwerking verenigbaar is met het doeleinde van verzameling, is 

er voor de verdere verwerking geen andere afzonderlijke rechtsgrond vereist dan die op grond 
waarvan de verzameling van persoonsgegevens werd toegestaan.19 

 

96.  Indien de verdere verwerking plaatsvindt voor een ander doeleinde dan het verzameldoeleinde, maar 
hiervoor geen toestemming is gegeven, deze niet berust op een wettelijke bepaling of niet verenigbaar 
is met het verzameldoeleinde, is de verwerking onrechtmatig vanwege het ontbreken van een 
grondslag. Een verwerkingsverantwoordelijke kan de verdere verwerking dus niet beschouwen als 
een nieuwe verwerking die losstaat van de oorspronkelijke verwerking en artikel 6, vierde lid, van de 
AVG ‘omzeilen’ door een van de wettelijke grondslagen in artikel 6, eerste lid, van de AVG te 
gebruiken om de verdere verwerking alsnog te legitimeren.20  
 

97.  Voor de beoordeling of de KNLTB persoonsgegevens van zijn leden rechtmatig heeft verstrekt aan 

[VERTROUWELIJK] en [VERTROUWELIJK], zal moeten vastgesteld voor welke doeleinden de 
KNLTB persoonsgegevens heeft verzameld en of deze voor een ander doeleinde verder zijn verwerkt.  
 

4.8 Verzameldoeleinden persoonsgegevens leden KNLTB 

 

98.  Het doelbindingsbeginsel van artikel 5, eerste lid, onder b, van de AVG is een belangrijk uitgangspunt  

van gegevensbescherming. Ingevolge het doelbindingsbeginsel moeten doeleinden welbepaald en 
uitdrukkelijk zijn omschreven, hetgeen inhoudt dat een doeleinde van een verwerking zo moet zijn 
geformuleerd dat het een duidelijk kader kan bieden voor de vraag in hoeverre de verwerking in een 
concreet geval voor het omschreven doeleinde nodig is. Daarnaast moet het doeleinde 
gerechtvaardigd zijn, dat wil zeggen dat het doeleinde in overeenstemming met het recht is, in de 
meest brede zin van het woord. Dit betekent in ieder geval (maar niet uitsluitend) dat de verwerking 
voor het doeleinde moet kunnen worden gebaseerd op de in artikel 6, eerste lid, van de AVG 
genoemde rechtsgronden.21   
 

99.  Voor het bepalen van de doeleinden waarvoor de KNLTB persoonsgegevens verzamelt en heeft 

verzameld, zijn diverse documenten van belang. Voor de periode vóór 2007 zijn de statuten 2005 van 
belang. Weliswaar zijn de verzameldoeleinden hierin niet expliciet beschreven maar deze zijn hieruit 
wel af te leiden.   
 

                                                                        
18 Dit staat in artikel 6, vierde lid, van de AVG. 
19 Zie ook overweging (50) van de AVG. 
20 Dit volgt uit de formulering van artikel 5, eerste lid, onder b, van de AVG (‘(…) mogen vervolgens niet verder op een met die 
doeleinden onverenigbare wijze worden verwerkt (…)’  en uit WP29 Opinion 03/2013 On purpose limitation, p. 40. 
20 WP29, Opinion 03/2013 on purpose limitation, p. 19-20. 
21 WP29, Opinion 03/2013 on purpose limitation, p. 19-20. 

 

 

22/43 

 

 

Datum 
20 december 2019 

Ons kenmerk 
[VERTROUWELIJK] 

 
100. Personen die als lid toetreden tot een tennisvereniging worden daardoor lid van de KNLTB.22 In de 

statuten 2005 is het volgende vermeld: ‘Het bondsbestuur houdt een register van leden bij. In dit register 
worden alleen die gegevens bijgehouden welke voor de realisering van het doel van de KNLTB noodzakelijk zijn. Het 
bondsbestuur kan na een voorafgaand besluit van de ledenraad geregistreerde gegevens aan derden verstrekken, 
behalve van het lid dat tegen verstrekking bij het bondsbestuur schriftelijk bezwaar heeft gemaakt.’23 Het statutaire 
doel van de KNLTB is het bevorderen van de beoefening van het tennisspel en de ontwikkeling van de tennissport 
in Nederland.24 Dit doel tracht de KNLTB onder meer te bereiken door het bevorderen van het 
tennisspel als vrijetijdsbesteding, het nemen van alle maatregelen die kunnen leiden tot het verhogen 
van het spelpeil en het behartigen van de belangen van zijn leden en aangeslotenen en het inzetten 
van alle geoorloofde middelen die de KNLTB verder ten dienste staan.  
  

101.  Hoewel dit niet expliciet uit de statuten 2005 volgt, maakt de AP uit de feitelijke context25 van deze 
statuten op dat de KNLTB in ieder geval persoonsgegevens van leden heeft verzameld ter uitvoering 
van de lidmaatschapsovereenkomst.26 Dit staat ook niet ter discussie. Evenmin ter discussie staat dat 
de verwerking voor dit gerechtvaardigde doeleinde plaatsvindt op basis van de grondslag 
‘noodzakelijk voor de uitvoering van een overeenkomst’ als bedoeld in artikel 6, eerste lid, onder b, 
van de AVG (en tot 25 mei 2018, het moment waarop de AVG van toepassing werd, op basis van 
artikel 8, onder b, van de Wbp). 

 

102. Uit de statuten 2005 kunnen twee andere verzameldoeleinden worden afgeleid. In de eerste plaats het 

verzamelen (en verdere gebruik) van persoonsgegevens voor zover dit noodzakelijk is voor de 
realisering van het doel van de KNLTB, te weten het bevorderen van de beoefening van het tennisspel 
en de ontwikkeling van de tennissport in Nederland. In de tweede plaats het verzamelen van 
geregistreerde gegevens (persoonsgegevens) met het doel deze te verstrekken aan derden. De 
statuten bevatten geen informatie over de (categorie van) derden aan wie persoonsgegevens kunnen 
worden verstrekt en ook geen informatie waarvoor de persoonsgegevens worden gebruikt door deze 
derden. De AP stelt zich op het standpunt dat deze doelen in ieder geval niet welbepaald en 
uitdrukkelijk zijn omschreven omdat leden van de KNLTB hieruit niet konden afleiden dat hun 
persoonsgegevens ook zouden worden gebruikt voor het genereren van inkomsten door het 
verstrekken ervan aan sponsors ten behoeve van hun direct marketingactiviteiten. De KNLTB had 
dan ook geen persoonsgegevens mogen verzamelen voor dat doel. 
 

103. In 2007 heeft de KNLTB een nieuw (verzamel)doeleinde geformuleerd. De ledenraad van de KNLTB 

heeft toen ingestemd met het voorstel van het bondsbestuur tot uitbreiding van de 
communicatiemogelijkheden van KNLTB-sponsors, dat wil zeggen het gebruik van namen, adressen 

                                                                        
22 Artikel 6, tweede lid, van de statuten 2005 en 2015.  
23 Artikel 4, negende lid, van de statuten van de KNLTB van 19 januari 2005 en artikel 4, negende lid, van de statuten van de KNLTB van 
30 december 2015. 
24 Artikel 2, eerste lid, van de statuten 2015. 
25 In WP29, Opinion 03/2013 on purpose limitation (p. 23-24) staat dat het noodzakelijk is om rekening te houden met de feitelijke 
context: ‘As previously highlighted in the context of purpose specification, it is always necessary to take account of the factual context 
and the way in which a certain purpose is commonly understood by relevant stakeholders in the various situations under analysis.’ 
26 Artikel 2, eerste lid, van de statuten 2005.  

 

 

23/43 

 

 

Datum 
20 december 2019 

Ons kenmerk 
[VERTROUWELIJK] 

 

en woonplaatsen (NAW-gegevens) van leden voor briefpostacties. Uit de bijbehorende notulen van 
de ledenraadsvergadering in 2007 concludeert de AP dat het om reclameboodschappen van KNLTB-
sponsors gaat waarmee de KNLTB extra inkomsten genereert. Ingevolge de statuten van 19 januari 
2005 (geldend op het moment van de ledenraadsvergadering in 2007) zijn leden van de KNLTB 
verplicht om besluiten van organen van de KNLTB na te leven.27 Aldus mag worden verondersteld dat 
nieuwe leden vanaf 2007 bij hun inschrijving bij de KNLTB kennis hebben genomen van dit nieuwe 
verzameldoel, dat meer algemeen kan worden beschreven als het genereren van inkomsten door het 
verstrekken van ledengegevens aan sponsors ten behoeve van hun direct marketingactiviteiten. 

 

104. In december 2017 heeft de ledenraad opnieuw toestemming gegeven voor het verstrekken van 

persoonsgegevens van leden van de KNLTB voor marketing- en commerciële doeleinden aan huidige 
en toekomstige structurele en toekomstige partners met als doeleinde benadering per 
telefoon/telemarketing. Volgens de AP kan dit doel worden geschaard onder het doel het genereren 
van inkomsten door het verstrekken van ledengegevens aan sponsors en kwalificeert dit als zodanig 
niet als een nieuw (verzamel)doel.   
 

105. Voor zover de KNLTB betoogt in zijn zienswijze dat de doeleinden genoemd in de statuten van de 
KNLTB van 4 maart 2019 (statuten 2019) en het privacy statement van december 2018, waaronder 
het verstrekken van persoonsgegevens aan partners, welbepaald, uitdrukkelijk omschreven en 
gerechtvaardigd zijn en ‘altijd centraal [hebben] gestaan voor de KNLTB, zowel in het heden, als voor 
2007, en (…) ook altijd zo [zijn] gecommuniceerd’, overweegt de AP dat de statuten 2019 en het 
privacy statement niet relevant zijn, omdat deze documenten pas na de verstrekking van 
ledengegevens aan [VERTROUWELIJK] en [VERTROUWELIJK] in juni 2018 zijn gaan gelden. Voor 
zover de KNLTB doelt op de nieuwsbrieven over de verstrekking van persoonsgegevens aan sponsors, 
geldt ook dat deze ná 2007 naar de leden zijn verstuurd. Voor de vraag of vóór 2007 kenbaar was dat 
ledengegevens aan partners zouden worden verstrekt, zijn dus niet deze documenten maar de 
statuten 2005 bepalend en, zoals reeds vastgesteld, is dit doel hierin niet welbepaald en uitdrukkelijk 
beschreven. 
 

106. De AP stelt op basis van het voorgaande vast dat de KNLTB vanaf 2007 zijn leden heeft geïnformeerd 

over zijn doel van de verstrekkingen van ledengegevens aan sponsors, namelijk het genereren van 
(extra) inkomsten.  
 

107. De AP concludeert op basis van het voorgaande dat de KNLTB persoonsgegevens van leden die vóór 

2007 lid zijn geworden van de KNLTB heeft verzameld voor het uitvoeren van de 
lidmaatschapsovereenkomst.28  Vanaf 2007 is de KNLTB begonnen met het verzamelen van 
persoonsgegevens van zijn leden voor het genereren van inkomsten door het verstrekken van deze 
gegevens aan sponsors. De verstrekking van ledengegevens aan sponsors kwalificeert voor leden die 

                                                                        
27 Op basis van artikel 6, eerste lid, onder a in samenhang bezien met artikel 3, eerste lid, van de Statuten van 19 januari 2005 (die op 
het moment van de verstrekkingen golden) zijn leden onder meer verplicht om besluiten van organen van de KNLTB (waaronder de 
ledenraad) na te leven. 
28 Artikel 2, eerste lid, van de statuten 2005.  

 

 

24/43 

 

 

Datum 
20 december 2019 

Ons kenmerk 
[VERTROUWELIJK] 

 

vóór 2007 lid zijn geworden van de KNLTB aldus als een verdere (cursief AP) verwerking van 
persoonsgegevens. Voor leden die na 2007 lid zijn geworden van de KNLTB kwalificeert dit doel als 
een verzameldoel. 

 

108. In het hiernavolgende maakt de AP voor de beoordeling of de persoonsgegevens door de KNLTB op 

een rechtmatige wijze zijn verwerkt onderscheid in twee situaties. De eerste situatie heeft betrekking 
op de verwerking van persoonsgegevens van leden die vóór 2007 lid zijn geworden. Hierbij 
kwalificeert de AP het verstrekken van ledengegevens aan sponsors voor het genereren van (extra) 
inkomsten als een verwerking voor een ander doel dan dat waarvoor de persoonsgegevens 
oorspronkelijk zijn verzameld (dat wil zeggen een verdere verwerking). Voor leden die vanaf 2007 lid 
zijn geworden geldt dat de verstrekking van hun persoonsgegevens aan sponsors als doeleinde 
bekend was en kwalificeert als een verzameldoel.  
  

4.9 Verenigbaarheid doeleinden in het geval van lidmaatschap vóór 2007 

 

109. Voor leden die vóór 2007 lid zijn geworden van de KNLTB geldt het verstrekken van ledengegevens 

aan sponsors ten behoeve van hun direct marketingactiviteiten voor het genereren van (extra) 
inkomsten voor de KNLTB als een verdere verwerking. Deze is rechtmatig indien (1) leden 
toestemming hebben gegeven voor de verwerking, of (2) de verstrekking berust op een 
Unierechtelijke bepaling of een lidstaatrechtelijke bepaling die in een democratische samenleving 
een noodzakelijke en evenredige maatregel vormt ter waarborging van de in artikel 23, lid 1, van de 
AVG bedoelde doelstellingen, of  (3) het doeleinde van de verstrekking verenigbaar is met het 
doeleinde waarvoor de persoonsgegevens oorspronkelijk zijn verzameld. In het hiernavolgende zal 
worden beoordeeld of één van deze situaties zich voordoet.    
 
Geen toestemming 

110.  Niet in geschil is dat voor de verstrekking van persoonsgegevens aan sponsors geen toestemming is 
verkregen van de leden van de KNLTB. Wel heeft de ledenraad ingestemd met de verstrekking. Voor 
zover de KNLTB betoogt dat deze instemming als toestemming in de zin van de AVG kwalificeert, 
overweegt de AP dat dit niet het geval is. Immers, toestemming dient door de betrokkene te worden 
gegeven door middel van een duidelijke actieve handeling waaruit blijkt dat de betrokkene vrijelijk, 
specifiek, geïnformeerd en ondubbelzinnig met de verwerking van zijn persoonsgegevens instemt.29 
De instemming van de ledenraad in 2007 voldoet niet aan deze vereisten, nu daarmee geen 
toestemming van de individuele betrokkenen is verkregen.    
 

111.  De AP concludeert dat de KNLTB voor het verstrekken van ledengegevens aan sponsors geen 

toestemming van zijn leden heeft verkregen.  

 

Verstrekking berust niet op wettelijke bepaling 

112.  Niet in geschil is tevens dat de verstrekking van persoonsgegevens aan sponsors niet berust op een 
Unierechtelijke bepaling of een lidstaatrechtelijke bepaling die in een democratische samenleving 

                                                                        
29 Overweging (32) van de AVG. 

 

 

25/43 

 

 

Datum 
20 december 2019 

Ons kenmerk 
[VERTROUWELIJK] 

 

 

een noodzakelijke en evenredige maatregel vormt ter waarborging van de in artikel 23, lid 1, van de 
AVG bedoelde doelstellingen.  

Verdere verwerking is niet verenigbaar 

113.  Het beginsel van doelbinding (artikel 5, eerste lid, onder b, van de AVG) brengt met zich dat 

persoonsgegevens voor welbepaalde, uitdrukkelijk omschreven en gerechtvaardigde doeleinden 
worden verzameld en vervolgens niet verder op een met die doeleinden onverenigbare wijze mogen 
worden verwerkt. Gelet op het beginsel van doelbinding zal moeten worden nagegaan of de 
verwerking van de persoonsgegevens ten behoeve van het genereren van extra inkomsten 
verenigbaar is met het doel waarvoor de persoonsgegevens aanvankelijk zijn verzameld. Hierbij dient 
onder meer rekening gehouden te worden met (artikel 6, vierde lid, van de AVG): 
(a) ieder verband tussen de doeleinden waarvoor de persoonsgegevens zijn verzameld, en de 
doeleinden van de voorgenomen verdere verwerking; 
(b) het kader waarin de persoonsgegevens zijn verzameld, met name wat de verhouding tussen de 
betrokkenen en de verwerkingsverantwoordelijke betreft; 
(c) de aard van de persoonsgegevens, met name of bijzondere categorieën van persoonsgegevens 
worden verwerkt, overeenkomstig artikel 9, en of persoonsgegevens over strafrechtelijke 
veroordelingen en strafbare feiten worden verwerkt, overeenkomstig artikel 10; 
(d) de mogelijke gevolgen van de voorgenomen verdere verwerking voor de betrokkenen; 
(e) het bestaan van passende waarborgen, waaronder eventueel versleuteling of pseudonimisering. 

 

Verband doeleinden 

114.  De KNLTB heeft zich in zijn zienswijze met betrekking tot het onderzoeksrapport op het standpunt 

gesteld dat het verzameldoel en het doel van de verdere verwerking een nauwe verwantschap hebben 
en in elkaars verlengde liggen. Het verstrekken van persoonsgegevens heeft volgens de KNLTB als 
doel om zo goed mogelijk invulling/meerwaarde te kunnen geven aan het lidmaatschap van de leden. 
Zowel de kortingen die met de acties worden gegeven aan de leden, als de financiële voordelen die 
daaruit voortvloeien, komen ten goede aan deze leden, waardoor zij hoe dan ook de meerwaarde en 
voordelen hiervan zullen ervaren. Immers, ook wanneer niet wordt deelgenomen ervaren de leden de 
voordelen van de opbrengsten van de acties, die geïnvesteerd worden in de leden en de tennissport. 
Tevens stelt de KNLTB dat de AP in het onderzoeksrapport ten onrechte niet is ingegaan op de door 
de KNLTB gecommuniceerde doelen waarbij hij verwijst naar zijn statuten en privacy statement. 
 

115.  De AP overweegt als volgt. De KNLTB heeft persoonsgegevens (van leden die vóór 2007 lid zijn 

geworden) oorspronkelijk verzameld ten behoeve van de uitvoering van de 
lidmaatschapsovereenkomst en niet voor het doel om (extra) inkomsten te genereren door 
verstrekking aan sponsors. Volgens de AP bestaat er geen enkel verband tussen beide doeleinden.  
  
Kader waarin persoonsgegevens zijn verzameld 

116.  De KNLTB stelt dat zijn leden mochten verwachten dat hun persoonsgegevens ook verstrekt zouden 

worden aan sponsors ten behoeve van hun direct marketingactiviteiten teneinde inkomsten te 
genereren. Hiertoe voert de KNLTB in de eerste plaats aan dat de leden hierover veelvuldig zijn 

 

 

26/43 

 

 

Datum 
20 december 2019 

Ons kenmerk 
[VERTROUWELIJK] 

 

geïnformeerd. Voorts zouden de leden zonder de direct marketingacties van sponsors/partners geen 
extra voordeel genieten als gevolg waarvan de meerwaarde van het bondlidmaatschap niet (direct) 
zou worden gezien door de leden, aldus de KNLTB. Tevens zijn de leden erbij gebaat de tennissport 
toegankelijk en betaalbaar te houden. Daarnaast zou het juist tegen de verwachting van de leden 
ingaan wanneer gekozen zou worden voor een andere wijze van genereren van extra inkomsten, zoals 
het verhogen van de contributie of het afschaffen van gratis tennislessen voor kinderen onder de 
leeftijd van zes jaar. Ook benadrukt de KNLTB dat lidmaatschap een vrije keuze is, omdat de 
mogelijkheid bestaat om van een vereniging lid te worden die niet lid is van de KNLTB of zelf een 
(tennis)club op te richten. Bovendien kunnen leden hun recht van bezwaar inroepen om verstrekking 
door de KNLTB aan zijn partners te voorkomen. Tevens voegt de KNLTB toe dat de ledenraad een 
belangrijke rol speelt, alle leden vertegenwoordigt, in nauw contact staat met de verenigingen en een 
vertaalslag maakt tussen het strategische beleid van de KNLTB en het belang/gevolgen daarvan voor 
de tennisverenigingen en zijn leden. De ledenraad is daarmee volgens de KNLTB een niet te 
onderschatten schakel die de redelijke verwachtingen van de overige leden inschat, communiceert, 
vertegenwoordigt, aanhoort, en daarmee (mede) beïnvloedt.  

 

117. De persoonsgegevens van de leden van de KNLTB (voor zover deze vóór 2007 lid zijn geworden) zijn 

verzameld in het kader van de uitvoering van de lidmaatschapsovereenkomst. Beoordeeld dient in 
ieder geval te worden of de verstrekking door de KNLTB aan sponsors om (extra) inkomsten te 
genereren in de lijn van de redelijke verwachtingen van de leden lag, op basis van hun verhouding met 
de KNLTB (als verwerkingsverantwoordelijke). Dit is volgens de AP niet het geval. Aspirant-leden die 
zich aansluiten bij een tennisclub die lid is van de KNLTB worden automatisch lid van de KNLTB. 
Iemand die lid wil worden van een tennisclub die lid is van de KNLTB beschikt niet over de keuze om 
zijn persoonsgegevens niet te verstrekken aan de KNLTB; deze zijn immers noodzakelijk voor de 
uitvoering van de lidmaatschapsovereenkomst. Gelet op het verplichte lidmaatschap hadden de leden 
mogen verwachten dat hun persoonsgegevens alleen zouden worden gebruikt voor het verzameldoel, 
de uitvoering van de lidmaatschapsovereenkomst. Hierbij neemt de AP in aanmerking dat de KNLTB 
een non-profitorganisatie is en ook hierom de leden niet konden verwachten dat hun 
persoonsgegevens zouden worden verstrekt aan sponsors met commerciële motieven. Dit geldt 
temeer voor de verstrekkingen van persoonsgegevens aan en het gebruik ervan door 
[VERTROUWELIJK], die geen tennisgerelateerde aanbiedingen deed (zoals [VERTROUWELIJK]) 
maar [VERTROUWELIJK] aanbood. De bijkomstigheid dat leden van de KNLTB bij de aankoop van 
een [VERTROUWELIJK] kans maakten op een trip naar een tenniswedstrijd in Londen, maakt dit niet 
anders. Dat de KNLTB zijn leden voorafgaand aan de verstrekkingen op diverse manieren heeft 
geïnformeerd over de verdere verwerking van hun persoonsgegevens, is geen omstandigheid die van 
belang is voor het kader waarin de persoonsgegevens zijn verzameld. Immers, het informeren van de 
leden heeft pas plaatsgevonden na (cursief AP) de verzameling hun persoonsgegevens. Daarnaast 
wijzen de feiten uit het onderzoek erop dat de leden van de KNLTB de belactie van 
[VERTROUWELIJK] niet hadden verwacht. Hoewel de KNLTB zijn leden heeft geïnformeerd over het 
verstrekken van persoonsgegevens aan sponsors, heeft de belactie tot veel klachten en ophef in de 
media geleid, hetgeen ook aanleiding is geweest om de belactie voortijdig te staken. 
 

 

 

27/43 

 

 

Datum 
20 december 2019 

Ons kenmerk 
[VERTROUWELIJK] 

 

Aard van de verstrekte persoonsgegevens 

118.  De KNLTB wijst er in zijn zienswijze op dat alleen gegevens aan derden zijn verstrekt die nodig zijn 

om contact op te kunnen nemen met de leden, te weten NAW-gegevens en telefoonnummer. Er zijn 
geen bijzondere categorieën van persoonsgegevens verstrekt. Ook zijn geen persoonsgegevens van 
minderjarige leden verstrekt, noch e-mailadressen van leden aangezien hierbij een groter risico 
bestaat op spam. 
 

119.  De AP stelt vast dat de KNLTB inderdaad geen bijzondere categorieën van persoonsgegevens heeft 

verstrekt aan [VERTROUWELIJK]  en [VERTROUWELIJK]. Ervan uitgaande dat de KNLTB conform 
zijn contactprotocol heeft gehandeld, zijn ook geen persoonsgegevens verstrekt van personen jonger 
dan 16 jaar.30 Wel heeft de KNLTB e-mailadressen verstrekt aan [VERTROUWELIJK] terwijl dat niet 
nodig was voor de telemarketingactie, waardoor het risico op bijvoorbeeld spam en phishing onnodig 
is vergroot.  
 
Mogelijke gevolgen van de verdere verwerking 

120. De KNLTB benadrukt in zijn zienswijze dat de acties van [VERTROUWELIJK] en [VERTROUWELIJK] 

door de meeste leden positief zijn ontvangen en een hoge conversie hadden. Daarnaast hadden de 
acties volgens de KNLTB ook positieve gevolgen voor leden die er geen gebruik van hebben gemaakt. 
Immers, de opbrengsten van de acties worden geïnvesteerd in de leden en in de tennissport. De 
KNLTB wijst er op dat bij het selecteren van de leden die zijn benaderd in het kader van de acties 
zoveel mogelijk is geprobeerd te voorkomen dat leden ongewenst benaderd werden, omdat zij al een 
abonnement hadden of in het bel-me-niet-register staan opgenomen. Tevens betoogt de KNLTB dat 
de verstrekkingen geen verlies van controle over persoonsgegevens betekenen. Hij voert hiertoe aan 
dat leden voorafgaand aan de verstrekking van hun persoonsgegevens hierover voldoende zijn 
geïnformeerd en hiertegen bezwaar hadden kunnen maken. Voorts zijn door de verstrekking volgens 
de KNLTB geen extra risico’s ontstaan voor de rechten en vrijheden van de betrokkenen, omdat er 
verschillende maatregelen zijn getroffen om de beveiliging van persoonsgegevens te waarborgen, 
zoals het gebruik van een beveiligde sFTP server, de partnerovereenkomst, het contactprotocol, het 
belscript, het direct verwijderen van gegevens na gebruik en het monitoren of de overeenkomst wordt 
nageleefd. Tenslotte stelt de KNLTB dat de negatieve gevolgen van de verstrekking beperkt zijn: een 
kortingsflyer in de brievenbus en/of een keer gebeld worden. Deze gevolgen kunnen volgens de 
KNLTB niet verstrekkend worden genoemd.31 In dit verband voert de KNLTB nog aan dat de 
telemarketingactie vroegtijdig is beëindigd in verband met de klachten over de uitvoering ervan. 
 

121.  De AP overweegt dat door de verstrekkingen de leden van de KNLTB de controle over hun 

persoonsgegevens hebben verloren en daarmee inbreuk is gemaakt op hun persoonlijke levenssfeer. 
Dat, zoals de KNLTB stelt, de gegenereerde inkomsten geheel ten goede komen aan de leden en de 

                                                                        
30 In de overeenkomst met [VERTROUWELIJK] staat – anders dan in het contactprotocol van de KNLTB – dat de personen in het 
bestand minimaal 18 jaar moeten zijn. 
31 De KNLTB verwijst naar de uitspraak van Rechtbank Amsterdam 12 februari 2004, ECLI:NL:RBAMS:2004:AO3649 en naar een 
document uit 2002 van het toenmalige College Bescherming Persoonsgegevens: 
https://autoriteitpersoonsgegevens.nl/sites/default/files/downloads/uit/z2002-0881.pdf.  

 

 

28/43 

 

 

Datum 
20 december 2019 

Ons kenmerk 
[VERTROUWELIJK] 

 

tennissport, maakt dit niet anders. De leden hadden erop mogen vertrouwen dat de KNLTB hun 
persoonsgegevens alleen zou gebruiken voor de uitvoering van de lidmaatschapsovereenkomst en 
niet zou verstrekken aan sponsors. De ernst van de inbreuk wordt mede bepaald door de volgende 
omstandigheden. In de eerste plaats heeft de KNLTB de selectie van de te bellen leden overgelaten 
aan [VERTROUWELIJK], hetgeen tot gevolg heeft gehad dat van 314.846 leden persoonsgegevens zijn 
verstrekt terwijl [VERTROUWELIJK] daarvan slechts 39.478 leden (minder dan 13%) heeft 
geselecteerd om te benaderen.  In de tweede plaats zijn aan [VERTROUWELIJK] persoonsgegevens 
verstrekt die niet noodzakelijk zijn voor een belactie, waaronder het e-mailadres. Dit klemt te meer 
nu de KNLTB in zijn nieuwsberichten er expliciet op gewezen heeft dat het e-mailadres niet zonder 
toestemming zal worden verstrekt aan [VERTROUWELIJK] en dit in strijd is met vuistregel 2 
(‘verstrek uitsluitend noodzakelijke gegevens’) uit het Handboek Sport & Privacy. In zoverre heeft de 
KNLTB onnodig veel persoonsgegevens van onnodig veel leden aan [VERTROUWELIJK] verstrekt. In 
de derde plaats hebben zowel [VERTROUWELIJK] als [VERTROUWELIJK] persoonsgegevens 
verstrekt aan [VERTROUWELIJK]  respectievelijk diverse [VERTROUWELIJK] ter uitvoering van hun 
direct marketingactiviteiten. Dit heeft tevens tot gevolg dat voor deze leden het risico op een inbreuk 
op hun persoonsgegevens mogelijk is vergroot.   
 

122. Daarnaast gaat de KNLTB voorbij aan de omstandigheid dat het (ongewild) ontvangen van een 

kortingsflyer en telefonische verkoop als hinderlijk kan worden ervaren. Dit geldt in het bijzonder 
voor de belactie van [VERTROUWELIJK] die om die reden voortijdig is gestaakt. De gestelde hoge 
conversie van de acties van beide sponsors en de inkomsten voor KNLTB doen niet af aan het gegeven 
dat de vele leden van wie persoonsgegevens zijn verstrekt, maar niet voor de acties zijn gebruikt, geen 
enkel voordeel hebben ondervonden van de verstrekking van hun eigen persoonsgegevens. 

 

Passende waarborgen 

123.  De KNLTB wijst in zijn zienswijze op de waarborgen die door hem zijn getroffen om de beveiliging 

van persoonsgegevens te waarborgen. Tevens haalt de KNLTB enkele oudere besluiten aan van 
voorgangers van de AP (de Registratiekamer en het College Bescherming Persoonsgegevens (CBP)) 
waarin was opgenomen dat waarborgen een positief of soms doorslaggevend effect konden hebben 
op de verenigbaarheidsafweging.32 
 

124.  De AP overweegt dat passende maatregelen als bedoeld in artikel 6, vierde lid, van de AVG, kunnen 
dienen als ‘compensatie’ voor het feit dat gegevens voor een ander doel dan het verzameldoel verder 
worden verwerkt.33 De door de KNLTB getroffen maatregelen, zoals de mogelijkheid van bezwaar, 
bieden volgens de AP in dit geval onvoldoende compensatie voor de inbreuk die de KNLTB met de 
verstrekkingen op de persoonlijke levenssfeer van betrokkenen heeft gemaakt. Het betreft in de 
eerste plaats maatregelen die de KNLTB verplicht was te treffen. In de tweede plaats hebben deze 

                                                                        
32 De KNLTB verwijst naar: https://autoriteitpersoonsgegevens.nl/sites/default/files/downloads/uit/z2005-0703.pdf (uit 2005); 
https://autoriteitpersoonsgegevens.nl/sites/default/files/downloads/uit/z2005-1447.pdf (uit 2005); 
https://autoriteitpersoonsgegevens.nl/sites/default/files/downloads/uit/z2002-0881.pdf (uit 2002) en 
https://autoriteitpersoonsgegevens.nl/sites/default/files/downloads/rapporten/rap_2003_onderzoek_kpn.pdf met een citaat van 
Registratiekamer, Den Haag, juli 1999, Achtergrondstudies & Verkenningen 14, p. 19. 
33 WP29 Opinion 03/2013 On purpose limitation, p. 26. 

 

 

29/43 

 

 

Datum 
20 december 2019 

Ons kenmerk 
[VERTROUWELIJK] 

 

maatregelen niet kunnen voorkomen dat onnodig veel persoonsgegevens zijn verstrekt aan met name 
[VERTROUWELIJK] én persoonsgegevens zijn beland bij derden, te weten diverse 
[VERTROUWELIJK] en [VERTROUWELIJK]. Hierover zijn de leden van de KNLTB niet of in ieder 
geval onvoldoende geïnformeerd.34 Het had op de weg van de KNLTB gelegen om zijn leden volledig 
te informeren over welke persoonsgegevens aan welke sponsors zouden worden verstrekt alsmede 
zijn leden te informeren dat deze in het kader van de uitvoering van de direct marketingactiviteiten 
ook aan derden zouden worden verstrekt. Gelet op het oorspronkelijke verzameldoel, de uitvoering 
van de lidmaatschapsovereenkomst, en de redelijke verwachtingen van zijn leden dat hun 
persoonsgegevens niet voor commerciële doeleinden van sponsors zouden worden gebruikt, had het 
tevens op de weg van de KNLTB gelegen om hiervoor toestemming aan zijn leden te vragen. Dit is 
echter niet gebeurd. 
   
Conclusie AP 

125.  Gelet op de omstandigheden dat enig verband tussen verzameldoel en het doel van de verdere 

verwerking ontbreekt, de verstrekkingen aan [VERTROUWELIJK] en [VERTROUWELIJK] niet in de 
lijn van de redelijke verwachtingen van de leden liggen, de gevolgen van de verstrekkingen voor de 
leden van de KNLTB en dat de door de KNLTB getroffen maatregelen hiervoor onvoldoende 
compensatie bieden, concludeert de AP dat de verdere verwerking ten behoeve van het genereren van 
inkomsten niet verenigbaar is met het verzameldoel, uitvoering van de lidmaatschapsovereenkomst.     
 

4.10 Grondslag voor verwerking persoonsgegevens in het geval van lidmaatschap ná 2007 
 
126. Voor leden die na 2007 lid werden van de KNLTB wordt verondersteld dat het doeleinde om extra 

inkomsten te genereren door het verstrekken van persoonsgegevens aan sponsors, bij de leden 
bekend was. De verwerking van deze persoonsgegevens dient te zijn gebaseerd op een rechtmatige 
grondslag. Volgens de KNLTB is de verwerking van persoonsgegevens ten behoeve van het genereren 
van extra inkomsten noodzakelijk voor de behartiging van zijn gerechtvaardigde belangen, nu zijn 
ledenaantal (en daarmee de inkomsten van de KNLTB) de afgelopen tien jaar sterk is gedaald. Uit 
eigen onderzoek is gebleken dat de oorzaak daarvan is gelegen in het feit dat leden weinig 
meerwaarde zien in het lidmaatschap van de KNLTB. 
 
AP geeft verkeerde uitleg aan het begrip gerechtvaardigd belang 

127.  De KNLTB stelt zich op het standpunt dat de AP in haar onderzoeksrapport een verkeerde uitleg geeft 

aan het begrip ‘gerechtvaardigd belang’ door te concluderen dat een belang pas kwalificeert als 
gerechtvaardigd als dit belang is terug te voeren op een grondrecht of rechtsbeginsel. Deze uitleg is 
niet terug te voeren op: 
- de wettekst zelf; 
- informatie verstrekt door Europese privacytoezichthouders (inclusief de AP); 
- jurisprudentie; 
- richtlijnen van de European Data Protection Board (EDPB). 
Volgens de KNLTB dient het belang ‘lawful’ te zijn, hetgeen volgt uit de richtlijnen van de EDPB en de 

                                                                        
34 WP29 Opinion 03/2013 On purpose limitation. 

 

 

30/43 

 

 

Datum 
20 december 2019 

Ons kenmerk 
[VERTROUWELIJK] 

 

website van de ICO (Information Commissioner’s Office, de toezichthoudende autoriteit in het 
Verenigd Koninkrijk).   

 

Overwegingen AP 

128. De AP overweegt dat haar conclusie dat een gerechtvaardigd belang terug te voeren moet zijn op een 

grondrecht of rechtsbeginsel volgt uit het systeem van de AVG. Immers, een verwerking van 
persoonsgegevens is altijd een inmenging op het fundamentele recht op bescherming van 
persoonsgegevens. Daardoor is iedere verwerking in beginsel onrechtmatig. Dit volgt ook uit artikel 
6, eerste lid, van de AVG waarin is vermeld dat een verwerking alleen rechtmatig is indien en voor 
zover aan ten minste een van de onder a tot en met f genoemde voorwaarden (grondslagen van de 
verwerking) is voldaan.  

 

129. De AVG biedt aldus een juridische basis om tóch persoonsgegevens te mogen verwerken. Deze basis 
bestaat (naast toestemming) uit vijf andere  grondslagen. Van belang is hier de in artikel 6, eerste lid, 
onder f, van de AVG genoemde grondslag: de verwerking is noodzakelijk voor de behartiging van de 
gerechtvaardigde belangen van de verwerkingsverantwoordelijke of van een derde, behalve wanneer 
de belangen of grondrechten en de fundamentele vrijheden van de betrokkene die tot bescherming 
van persoonsgegevens nopen, zwaarder wegen dan die belangen, met name wanneer de betrokkene 
een kind is.  

 

130. Voor een geslaagd beroep op de grondslag van gerechtvaardigde belangen moet aan drie cumulatieve  
voorwaarden worden voldaan opdat een verwerking van persoonsgegevens rechtmatig is. In de eerste 
plaats: de behartiging van een gerechtvaardigd belang van de voor de verwerking verantwoordelijke 
of van een derde. In de tweede plaats: de noodzaak van de verwerking van de persoonsgegevens voor 
de behartiging van het gerechtvaardigde belang. En in de derde plaats: de voorwaarde dat de 
fundamentele rechten en vrijheden van de bij de gegevensbescherming betrokken persoon niet 
prevaleren.  

 

131.  De eerste voorwaarde is dat de belangen van de verwerkingsverantwoordelijke of een derde 

kwalificeren als gerechtvaardigd. Dat houdt in dat die belangen in (algemene) wetgeving of elders in 
het recht zijn benoemd als een rechtsbelang. Het moet gaan om een belang dat ook in rechte 
beschermd wordt, dat beschermingswaardig wordt geacht en dat in beginsel gerespecteerd moet 
worden en ‘afgedwongen’ kan worden.  
 

132.  De verwerkingsverantwoordelijke of derde moet zich dus op een (geschreven of ongeschreven) 

rechtsregel of rechtsbeginsel kunnen beroepen. Is die rechtsregel of dat rechtsbeginsel ten aanzien 
van de verwerking van persoonsgegevens voor de betrokkene (voldoende) duidelijk en nauwkeurig 
en/of de toepassing ervan (voldoende) voorspelbaar, dan kan de verwerking op basis van de onder 
artikel 6, eerste lid, onder c en e, van de AVG genoemde grondslagen (wettelijke verplichting 
respectievelijk vervulling van taak van algemeen belang) plaatsvinden. Maar er zijn ook gevallen 
waarbij de rechtsregel of dat rechtsbeginsel ten aanzien van de verwerking van persoonsgegevens 

 

 

31/43 

 

 

Datum 
20 december 2019 

Ons kenmerk 
[VERTROUWELIJK] 

 

voor de betrokkene niet (voldoende) duidelijk en nauwkeurig en/of de toepassing ervan 
(onvoldoende) voorspelbaar is.  
 

133.  In deze gevallen kan er bij de verwerkingsverantwoordelijke of derde toch sprake zijn van 

gerechtvaardigde belangen. Deze belangen zelf moeten wel steeds echt, concreet en rechtstreeks zijn. 
En dus niet speculatief, toekomstig of afgeleid. Het kan in beginsel ieder materieel of immaterieel 
belang zijn.  

 

134. Het enkele belang persoonsgegevens te gelde te kunnen maken c.q. daar winst mee te kunnen maken 

kwalificeert op zichzelf echter niet als een gerechtvaardigd belang. Niet alleen omdat een dergelijk 
belang doorgaans onvoldoende specifiek zal zijn - in zekere zin heeft iedereen overal altijd wel belang 
bij het hebben van meer geld – maar principiëler ook omdat er dan van uitgegaan wordt dat er 
vervolgens een afweging gemaakt mag worden. En wel een afweging tussen: 
- het enkele niet juridisch/rechtens beschermde belang dat een partij heeft bij het zo goed mogelijk te 
gelde maken van andermans persoonsgegevens enerzijds, 
- het grondrechtelijk verankerde belang dat betrokkene heeft bij bescherming van zijn 
persoonsgegevens anderzijds. 

 

135.  Er zijn weinig beperkingen aan de commerciële mogelijkheden bij toepassing van de grondslagen 

toestemming en overeenkomst. Het gaat bij verwerkingen die noodzakelijk zijn voor de behartiging 
van de gerechtvaardigde belangen van de verwerkingsverantwoordelijke echter in de kern juist om 
verwerkingen buiten de wil van de betrokkene om. Dit is het domein waar de rechten van 
verwerkingsverantwoordelijken botsen met het grondrecht van betrokkenen. De gedachte dat het in 
beginsel toegestaan zou zijn om geld te verdienen door op eigen gezag inbreuk te maken op 
andermans grondrechten staat hier haaks op het uitgangspunt dat betrokkene - optreden van de 
wetgever daargelaten - grip op zijn gegevens zou moeten hebben. Een zo ruime mogelijkheid tot 
afweging kan dus niet zijn wat de AVG beoogt en wordt ook niet genoemd, toegelaten of voorgestaan 
door de Groep Gegevensbescherming Artikel 29 (WP29).35 

 

136. De gerechtvaardigdheid van het belang is – ook volgens WP29 – bepalend voor de vraag of de 

‘drempel’ gehaald wordt om een afweging te mogen maken. De afweging (noodzaak en 
belangenafweging) is immers niet aan de orde als de drempel ‘gerechtvaardigdheid’ niet wordt 
bereikt. Met andere woorden: Als de verwerkingsverantwoordelijke zich niet op een 
juridisch/rechtens beschermd belang kan beroepen – de betrokkene kan dat immers wel - dan kan er 
van noodzaak geen sprake zijn en ook al niet van het wegen van beide rechtsbelangen. Omgekeerd 
betekent dit dat de bescherming die uitgaat van het gesloten stelsel van grondslagen gemakkelijk zou 
kunnen worden uitgehold als het enkele belang om geld te verdienen al een gerechtvaardigd belang 
zou zijn. Dan kan immers onder omstandigheden ook eenvoudig beweerd worden dat de 
desbetreffende inkomsten dringend noodzakelijk zijn, gelet op het belang zo veel mogelijk geld te 
verdienen. En dan resteert in feite slechts een materiële afweging - te maken door degene met het 
financiële belang zelf - tussen zelf geld verdienen en andermans grondrechten opgeven. In het uiterste 

                                                                        
35 WP29 Opinion 06/2014 on the “Notion of legitimate interests of the data controller under Article 7 of Directive 95/46EC”. 

 

 

32/43 

 

 

Datum 
20 december 2019 

Ons kenmerk 
[VERTROUWELIJK] 

 

geval zou men dan kunnen beweren dat als het om heel veel geld gaat, de inbreuk op de grondrechten 
naar rato groter zou mogen zijn. Dat is evident niet de bedoeling. Het grondrecht op bescherming van 
persoonsgegevens zou dan in belangrijke mate illusoir worden. 
 

137.  De vrijheid van ondernemerschap is een erkenning in het Handvest van de vrijheid om een 

economische of een handelsactiviteit uit te oefenen en een erkenning van de contractuele vrijheid en 
de vrije mededinging. Dit alles is uiteraard niet onbegrensd, maar alleen ‘overeenkomstig het recht 
van de Unie en de nationale wetgevingen en praktijken’. Hieruit volgt onder meer dat ondernemers in 
beginsel zelf mogen bepalen met wie ze zaken doen en met wie niet, zelf hun prijzen mogen 
vaststellen, etc. Maar het is niet zo dat uit het algemene grondrecht vrijheid van ondernemerschap 
volgt dat het recht ook het belang om (zoveel mogelijk) geld te verdienen op zichzelf beschermt. Of dat 
hieruit voortvloeit dat ‘minder winst kunnen maken’ een botsing met het grondrecht op privacy of 
gegevensbescherming van anderen oplevert. Zoals dit ook niet inhoudt dat bijvoorbeeld het 
grondrecht van anderen/klanten op eigendom onder verwijzing naar ondernemingsvrijheid onder 
omstandigheden zou mogen worden geschonden. Ondernemers hebben anderzijds wel de nodige 
zorgplichten voor hun werknemers en/of hun klanten. Die zijn vastgelegd in concrete of algemene 
rechtsnormen. Daar invulling aan kunnen geven is wel een gerechtvaardigd belang. 
 

138. Het voorgaande brengt met zich dat gerechtvaardigde belangen een min of meer dringend en specifiek 

karakter hebben dat uit een (geschreven of ongeschreven) rechtsregel of rechtsbeginsel voortvloeit; 
het moet in zekere zin onontkoombaar zijn dat deze gerechtvaardigde belangen worden behartigd.36 
Zuiver commerciële belangen en het belang van winstmaximalisatie ontberen voldoende specificiteit 
en missen een dringend ‘wettelijk’ karakter zodat zij niet kunnen kwalificeren als gerechtvaardigde 
belangen.    
 

139. Dit volgt, zij het in iets andere bewoordingen, ook uit advies 06/2014 van de Groep 

Gegevensbescherming Artikel 29 over het begrip “gerechtvaardigd belang van de voor de 
gegevensverwerking verantwoordelijke” in artikel 7 van Richtlijn 95/46/EG. In dit advies is onder 
meer het volgende vermeld: ‘Een belang kan daarom worden beschouwd als gerechtvaardigd zolang 
de voor de verwerking verantwoordelijke dit belang kan behartigen op een manier die overeenkomt 
met de gegevensbeschermings- en andere wetgeving. Anders gezegd moet een gerechtvaardigd 
belang “aanvaardbaar zijn volgens de wetgeving”’.37    

 

Volgens KNLTB kwalificeert zijn belang als gerechtvaardigd 

140. De KNLTB voert vervolgens aan dat, als de uitleg van de AP al juist is, zij eraan voorbij gaat dat het 

belang dat de KNLTB heeft bij de verwerking van de persoonsgegevens is terug te voeren op de AVG. 
In overweging 47 van de considerans bij de AVG is immers vermeld dat de verwerking van 

                                                                        
36 Zie bijvoorbeeld het arrest van het Europese Hof van Justitie van 4 mei 2017,  ECLI:EU:C:2017:336, r.o. 29: ‘[…] dat het belang van een 
derde bij het verkrijgen van persoonsgegevens van degene die schade heeft aangebracht aan zijn eigendom, teneinde de schade op 
deze persoon in rechte te verhalen, een gerechtvaardigd belang is’. Zie in die zin het arrest van het Europese Hof van Justitie van 29 
januari 2008, ECLI:EU:C:2008:54, r.o. 53). 
37 WP29 Opinion 06/2014 on the “Notion of legitimate interests of the data controller under Article 7 of Directive 95/46EC”, p. 25. 

 

 

33/43 

 

 

Datum 
20 december 2019 

Ons kenmerk 
[VERTROUWELIJK] 

 

persoonsgegevens ten behoeve van direct marketing kan worden beschouwd als uitgevoerd met het 
oog op een gerechtvaardigd belang. Tevens wijst de KNLTB op artikel 16 van het Handvest van de 
grondrechten van de Europese Unie, de vrijheid van ondernemerschap. Volgens de KNLTB heeft de 
AP deze rechtsnorm eerder aan beoordelingen over het gerechtvaardigd belang ten grondslag gelegd.  
 
Overwegingen AP 
De AP merkt in de eerste plaats op dat de verstrekking van ledengegevens aan [VERTROUWELIJK] en 
[VERTROUWELIJK] twee belangen dient van de KNLTB: (1) het belang van het geven van 
meerwaarde voor het lidmaatschap en (2) het belang van het terugdringen van de verminderde 
inkomsten door dalende ledenaantallen.  
 

141.  De door de KNLTB gestelde belangen missen een min of meer dringend karakter dat uit een 

(geschreven of ongeschreven) rechtsregel of rechtsbeginsel voortvloeit. Voor zover de KNLTB 
verwijst naar artikel 16 van het Handvest van de grondrechten van de Europese Unie, de vrijheid van 
ondernemerschap, geldt hetzelfde. Dit fundamentele recht regelt naast de contractuele vrijheid, de 
vrijheid om een economische of een handelsactiviteit uit te oefenen. Het belang van deze vrijheden is 
echter onvoldoende concreet en rechtstreeks om te kunnen kwalificeren als gerechtvaardigd belang. 
In dit verband overweegt de AP dat met de verstrekkingen de KNLTB geen invulling geeft aan 
concrete of algemene rechtsnormen die betrekking hebben op zijn zorgplichten als ‘ondernemer’.  De 
AP concludeert dan ook dat de door de KNLTB gestelde belangen noch de door de AP benoemde 
belangen niet kwalificeren als gerechtvaardigd. 
 

142.  De conclusie is dat het belang van de KNLTB bij de verstrekking van persoonsgegevens van leden aan 

[VERTROUWELIJK] en [VERTROUWELIJK] niet kwalificeert als een gerechtvaardigd belang. Nu de 
verstrekkingen ook niet konden worden gebaseerd op een andere wettelijke grondslag als benoemd 
in artikel 6, eerste lid, van de AVG, concludeert de AP dat de desbetreffende verstrekkingen 
onrechtmatig hebben plaatsgevonden. 
 

4.11 Secundair standpunt toetsingskader derdenverstrekking 
 
143. Zoals artikel 6, vierde lid, AVG omschrijft is de toets van de verdere verwerking aan de orde indien, 

samengevat weergegeven, de verwerking plaatsvindt voor een ander doel dan waarvoor de 
persoonsgegevens zijn verzameld. De AP is van oordeel dat deze toets zich in beginsel beperkt tot een 
verdere verwerking van persoonsgegevens door de verwerkingsverantwoordelijke zelf binnen zijn 
eigen bedrijfsvoering. Voor de verstrekking van persoonsgegevens aan een derde dient de 
verwerkingsverantwoordelijke een separate grondslag als bedoeld in artikel 6, eerste lid, AVG te 
hebben. Van de aanwezigheid van een separate grondslag is niet gebleken. 
 

 

 

34/43 

 

 

Datum 
20 december 2019 

Ons kenmerk 
[VERTROUWELIJK] 

 

5. Boete 

5.1  Inleiding 

 

144. De KNLTB heeft zonder rechtmatige grondslag – en dus onrechtmatig – persoonsgegevens van zijn 

leden verstrekt aan [VERTROUWELIJK] en [VERTROUWELIJK]. Hiermee heeft de KNLTB jegens zijn 
leden in strijd gehandeld met artikel 5, eerste lid, aanhef en onder a jo. artikel 6, eerste lid, van de AVG 
en inbreuk gemaakt op het recht van eerbiediging van de persoonlijke levenssfeer en het recht op de 
bescherming van persoonsgegevens van zijn leden. Als gevolg hiervan hebben leden van de KNLTB de 
controle over hun persoonsgegevens verloren. De AP is van oordeel dat dit een ernstige overtreding 
betreft. De AP ziet hierin aanleiding om gebruik te maken van haar bevoegdheid om een boete op 
grond van artikel 58, tweede lid, aanhef en onder i en artikel 83, vierde lid, van de AVG, gelezen in 
samenhang met artikel 14, derde lid, van de UAVG, aan de KNLTB op te leggen. 
 
Vertrouwensbeginsel 

145.  De KNLTB stelt zich op het standpunt dat door het opleggen van een bestuurlijke sanctie de AP in 

strijd handelt met het vertrouwensbeginsel. Hiertoe voert hij aan dat de KNLTB gerechtvaardigd heeft 
mogen vertrouwen op schriftelijke uitingen van de rechtsvoorganger van de AP, het CBP. De KNLTB 
wijst op het informatieblad ‘Verstrekken gegevens uit ledenadministratie’ uit september 2010 
(informatieblad), waarin onder meer het volgende is vermeld: “Verstrekken van persoonsgegevens aan 
personen en bedrijven buiten de vereniging, zoals een sponsor, mag als de vereniging daarvoor aan zijn leden 
toestemming heeft gevraagd. […] Als het gaat om activiteiten die voor de vereniging gebruikelijk zijn of zijn 
goedgekeurd door de ledenvergadering, hoeft geen expliciete toestemming gevraagd te worden aan de leden. Verder 
kan een vereniging gegevens verstrekken aan bedrijven ten behoeve van direct marketing. De vereniging mag dan 
alleen als de leden gedurende een redelijke termijn in de gelegenheid zijn gesteld om hiertegen verzet aan te tekenen. 
 

146. Volgens de KNLTB is de inhoud van het informatieblad nog onverkort relevant omdat de inhoud 

daarvan niet als achterhaald is bestempeld. Daarnaast is in de tussentijd (materieel) geen wijziging 
geweest in de rechtsregel waarop het informatieblad zag. Weliswaar is de AVG van toepassing 
geworden en vindt de Wbp geen toepassing meer, maar zijn de mogelijke grondslagen en de 
voorwaarden voor het verstrekken van gegevens uit een ledenbestand ongewijzigd gebleven.  
     

147.  De AP ziet in hetgeen de KNLTB betoogt geen aanknopingspunten voor de conclusie dat het opleggen 
van een  bestuurlijke boete in strijd zou zijn met het vertrouwensbeginsel. Het informatieblad waar de 
KNLTB naar verwijst, is reeds in 2014 van de website van de AP verwijderd. Reeds dit duidt erop dat 
de inhoud vanaf dat moment niet meer relevant was. Toen in juni 2018 de verstrekkingen door de 
KNLTB aan sponsors plaatsvonden, moet - gelet op de lange tijd die sinds 2014 was verstreken -
temeer duidelijk zijn geweest dat voormelde informatie niet meer relevant was en had het op de weg 
van KNLTB gelegen om met het van kracht worden van de AVG per 24 mei 2016 en de 
inwerkingtreding ervan per 25 mei 2018 zich (opnieuw) van de geldende wet- en regelgeving te 
vergewissen. Daarnaast is van belang dat de verstrekking door de KNLTB van persoonsgegevens van 

 

 

35/43 

 

 

Datum 
20 december 2019 

Ons kenmerk 
[VERTROUWELIJK] 

 

 

leden aan sponsors heeft plaatsgevonden op grondslag van het gerechtvaardigd belang. Reeds in april 
2014 is het advies van de WP29 over het begrip “gerechtvaardigd belang van de voor de 
gegevensverwerking verantwoordelijke” in artikel 7 van Richtlijn 95/46/EG gepubliceerd. Dit advies 
biedt richtsnoeren voor de toepassing van artikel 7, onder f, van Richtlijn 95/46/EG (thans artikel 6, 
eerste lid, aanhef en onder f, van de AVG). Gelet hierop had de KNLTB niet meer mogen vertrouwen 
op de inhoud van het informatieblad.  

Opzet 

148. Voor zover de KNLTB betoogt dat hij niet opzettelijk in strijd met enig wettelijk voorschrift heeft 

gehandeld, overweegt de AP dat de overtreden verbodsbepaling van artikel 6 van de AVG geen opzet  
als bestanddeel heeft. Nu het hier gaat om een overtreding, is voor het opleggen van een bestuurlijke 
boete conform vaste rechtspraak38 niet vereist dat wordt aangetoond dat sprake is van opzet. De AP 
mag verwijtbaarheid veronderstellen als het daderschap vaststaat.39  
 

5.2 Boetebeleidsregels Autoriteit Persoonsgegevens 2019 (Boetebeleidsregels 2019) 

 

149. Ingevolge artikel 58, tweede lid, aanhef en onder i en artikel 83, vijfde lid, van de AVG, gelezen in 

samenhang met artikel 14, derde lid, van de UAVG, is de AP bevoegd aan de KNLTB in geval van een 
overtreding van artikel 5, eerste lid, aanhef en onder a jo. artikel 6, eerste lid, van de AVG een 
bestuurlijke boete op te leggen tot € 20.000.000 of, voor een onderneming, tot 4% van de totale 
wereldwijde jaaromzet in het voorgaande boekjaar, indien dit cijfer hoger is.  
 

150. De AP heeft Boetebeleidsregels 2019 vastgesteld inzake de invulling van voornoemde bevoegdheid tot 

het opleggen van een bestuurlijke boete, waaronder het bepalen van de hoogte daarvan.   
 

151.  Ingevolge artikel 2, onder 2.2, van de Boetebeleidsregels 2019 zijn de bepalingen ter zake van 

overtredingen waarvoor de AP een bestuurlijke boete kan opleggen van ten hoogste het bedrag van 
€ 20.000.000 of, voor een onderneming, tot 4% van de totale wereldwijde jaaromzet in het 
voorgaande boekjaar, indien dit cijfer hoger is, in bijlage 2 ingedeeld in categorie I, categorie II, 
categorie III of categorie IV.  
 

152.  In Bijlage 2 is de overtreding van artikel 5, eerste lid, aanhef en onder a, van de AVG ingedeeld in 

categorie I, II, III of IV, afhankelijk van de indeling van de onderliggende bepaling. Deze 
onderliggende bepaling is artikel 6 van de AVG. Dit artikel is ingedeeld in categorie III.  
 

153.  Ingevolge artikel 2.3 van de Boetebeleidsregels 2019 stelt de AP de basisboete voor overtredingen 

waarvoor een wettelijk boetemaximum geldt van […] € 20.000.000 of, voor een onderneming, tot 4% 
van de totale wereldwijde jaaromzet in het voorgaande boekjaar, indien dit cijfer hoger is, vast binnen 

                                                                        
38 Vgl. CBb 29 oktober 2014, ECLI:NL:CBB:2014:395, r.o. 3.5.4, CBb 2 september 2015, ECLI:NL:CBB:2015:312, r.o. 3.7 en CBb 7 maart 2016, 
ECLI:NL:CBB:2016:54, r.o. 8.3, ABRvS 29 augustus 2018, ECLI:NL:RVS:2018:2879, r.o. 3.2 en ABRvS 5 december 2018, 
ECLI:NL:RVS:2018:3969, r.o. 5.1. 
39 Kamerstukken II 2003/04, 29702, nr. 3, p. 134. 

 

 

36/43 

 

 

Datum 
20 december 2019 

Ons kenmerk 
[VERTROUWELIJK] 

 

de in dat artikel bepaalde boetebandbreedtes. Voor overtredingen in categorie III van bijlage 2 van de 
Boetebeleidsregels 2019 geldt een boetebandbreedte tussen € 300.000 en € 750.000 en een 
basisboete van € 525.000. 
 

154.  Ingevolge artikel 6 van de Boetebeleidsregels 2019 bepaalt de AP de hoogte van de boete door het 

bedrag van de basisboete naar boven (tot ten hoogste het maximum van de bandbreedte van de aan 
een overtreding gekoppelde boetecategorie) of naar beneden (tot ten laagste het minimum van die 
bandbreedte) bij te stellen. De basisboete wordt verhoogd of verlaagd afhankelijk van de mate waarin 
de factoren die zijn genoemd in artikel 7 van de Boetebeleidsregels 2019 daartoe aanleiding geven.  
 

155.  Ingevolge artikel 7 van de Boetebeleidsregels 2019 houdt de AP onverminderd de artikelen 3:4 en 5:46 

van de Algemene wet bestuursrecht (Awb) rekening met de volgende factoren die zijn ontleend aan 
artikel 83, tweede lid, van de AVG, in de Beleidsregels genoemd onder a tot en met k: 
a. de aard, de ernst en de duur van de inbreuk, rekening houdend met de aard, de omvang of het doel 
van de verwerking in kwestie alsmede het aantal getroffen betrokkenen en de omvang van de door 
hen geleden schade; 
b. de opzettelijke of nalatige aard van de inbreuk; 
c. de door de verwerkingsverantwoordelijke […] genomen maatregelen om de door betrokkenen 
geleden schade te beperken; 
d. de mate waarin de verwerkingsverantwoordelijke […] verantwoordelijk is gezien de technische en 
organisatorische maatregelen die hij heeft uitgevoerd overeenkomstig de artikelen 25 en 32 van de 
AVG; 
e. eerdere relevante inbreuken door de verwerkingsverantwoordelijke […]; 
f. de mate waarin er met de toezichthoudende autoriteit is samengewerkt om de inbreuk te verhelpen 
en de mogelijke negatieve gevolgen daarvan te beperken; 
g. de categorieën van persoonsgegevens waarop de inbreuk betrekking heeft; 
h. de wijze waarop de toezichthoudende autoriteit kennis heeft gekregen van de inbreuk, met name 
of, en zo ja in hoeverre, de verwerkingsverantwoordelijke […] de inbreuk heeft gemeld; 
i. de naleving van de in artikel 58, tweede lid, van de AVG genoemde maatregelen, voor zover die 
eerder ten aanzien van de verwerkingsverantwoordelijke […] in kwestie met betrekking tot dezelfde 
aangelegenheid zijn genomen; 
j. het aansluiten bij goedgekeurde gedragscodes overeenkomstig artikel 40 van de AVG of van 
goedgekeurde certificeringsmechanismen overeenkomstig artikel 42 van de AVG; en 
k. elke andere op de omstandigheden van de zaak toepasselijke verzwarende of verzachtende factor, 
zoals gemaakte financiële winsten, of vermeden verliezen, die al dan niet rechtstreeks uit de inbreuk 
voortvloeien.   
 

156. Ingevolge artikel 9 van de Boetebeleidsregels 2019 houdt de AP bij het vaststellen van de boete zo 

nodig rekening met de financiële omstandigheden waarin de overtreder verkeert. In geval van 
verminderde of onvoldoende draagkracht van de overtreder kan de AP de op te leggen boete 
verdergaand matigen, indien, na toepassing van artikel 8.1 van de beleidsregels, vaststelling van een 

 

 

37/43 

 

 

Datum 
20 december 2019 

Ons kenmerk 
[VERTROUWELIJK] 

 

boete binnen de boetebandbreedte van de naast lagere categorie naar haar oordeel desalniettemin 
zou leiden tot een onevenredig hoge boete. 
 

5.3 Systematiek  

 

157.  Ter zake van overtredingen waarvan de AP een bestuurlijke boete kan opleggen van ten hoogste het 
bedrag van € 20.000.000 of tot 4% van de totale wereldwijde jaaromzet in het voorgaande boekjaar, 
indien dit cijfer hoger is, heeft de AP in de Boetebeleidsregels 2019 de overtredingen ingedeeld in vier 
categorieën, waaraan in zwaarte oplopende bestuurlijke geldboetes zijn verbonden. De 
boetecategorieën zijn gerangschikt naar zwaarte van de overtreding van de genoemde artikelen, 
waarbij categorie I de minst zware overtredingen bevat en categorie IV de zwaarste overtredingen.  
 

158. Overtreding van artikel 6 van de AVG is ingedeeld in categorie III, waarvoor een boetebandbreedte 

tussen € 300.000 en € 750.000 en een basisboete van € 525.000 is vastgesteld. De AP hanteert de 
basisboete als neutraal uitgangspunt. De hoogte van de boete stemt de AP ingevolge artikel 6 van de 
Boetebeleidsregels 2019 vervolgens af op de factoren die zijn genoemd in artikel 7 van de 
Boetebeleidsregels 2019, door het bedrag van de basisboete te verlagen of verhogen. Het gaat onder 
meer om een beoordeling van (1) de aard, de ernst en de duur van de overtreding in het specifieke 
geval, (2) de opzettelijke of nalatige aard van de inbreuk, (3) de genomen maatregelen om de door 
betrokkenen geleden schade te beperken en (4) de categorieën van persoonsgegevens waarop de 
inbreuk betrekking heeft. In beginsel wordt daarbij binnen de bandbreedte van de aan die overtreding 
gekoppelde boetecategorie gebleven. De AP kan, zo nodig en afhankelijk van de mate waarin 
voornoemde factoren daartoe aanleiding geven, de boetebandbreedte van de naast hogere 
respectievelijk de naast lagere categorie toepassen. 
 

5.4 Boetehoogte 

 

159. Ingevolge artikel 6 van de Boetebeleidsregels 2019 bepaalt de AP de hoogte van de boete door het 

bedrag van de basisboete naar boven (tot ten hoogste het maximum van de bandbreedte van de aan 
een overtreding gekoppelde boetecategorie) of naar beneden (tot ten laagste het minimum van die 
bandbreedte) bij te stellen. De basisboete wordt verhoogd of verlaagd afhankelijk van de mate waarin 
de factoren die zijn genoemd in artikel 7 daartoe aanleiding geven. 
 

160. Volgens de AP zijn in dit geval de volgende in artikel 7 genoemde factoren relevant voor het bepalen 

van de boetehoogte: 
- de aard, de ernst en de duur van de inbreuk; 
- de opzettelijke of nalatige aard van de inbreuk (verwijtbaarheid); 
- de door de verwerkingsverantwoordelijke of de verwerker genomen maatregelen om de door 
betrokkenen geleden schade te beperken. 

 
161.  Ingevolge artikel 8.1 van de Boetebeleidsregels 2019 kan de AP, indien de voor de overtreding 

bepaalde boetecategorie in het concrete geval geen passende bestraffing toelaat,  bij het bepalen van 

 

 

38/43 

 

 

Datum 
20 december 2019 

Ons kenmerk 
[VERTROUWELIJK] 

 

de hoogte van de boete de boetebandbreedte van de naast hogere categorie respectievelijk de 
boetebandbreedte van de naast lagere categorie toepassen. 
 

Relevante factoren voor het bepalen van de boetehoogte 

 
Aard, ernst en duur van de inbreuk  

162. Ingevolge artikel 7, aanhef en onder a, van de Boetebeleidsregels 2019 houdt de AP rekening met de 

aard, de ernst en de duur van de inbreuk. Bij de beoordeling hiervan betrekt de AP onder meer de 
aard, de omvang of het doel van de verwerking alsmede het aantal getroffen betrokkenen en de 
omvang van de door hen geleden schade. 

 
163. De bescherming van natuurlijke personen bij de verwerking van persoonsgegevens is een grondrecht. 
Krachtens artikel 8, eerste lid, van het Handvest van de grondrechten van de Europese Unie en artikel 
16, eerste lid, van het Verdrag betreffende de werking van de Europese Unie (VWEU) heeft eenieder 
recht op bescherming van zijn persoonsgegevens. De beginselen en regels betreffende de bescherming 
van natuurlijke personen bij de verwerking van hun persoonsgegevens dienen in overeenstemming te 
zijn met hun grondrechten en fundamentele vrijheden, met name met hun recht op bescherming van 
persoonsgegevens. De AVG beoogt bij te dragen aan de totstandkoming van een ruimte van vrijheid, 
veiligheid en recht en van een economische unie, alsook tot economische en sociale vooruitgang, de 
versterking en de convergentie van de economieën binnen de interne markt en het welzijn van 
natuurlijke personen. De verwerking van persoonsgegevens moet ten dienste van de mens staan. Het 
recht op bescherming van persoonsgegevens heeft geen absolute gelding, maar moet worden 
beschouwd in relatie tot de functie ervan in de samenleving en moet conform het 
evenredigheidsbeginsel tegen andere grondrechten worden afgewogen. Elke verwerking van 
persoonsgegevens dient behoorlijk en rechtmatig te geschieden. Voor natuurlijke personen dient het 
transparant te zijn dat hen betreffende persoonsgegevens worden verzameld, gebruikt, geraadpleegd 
of anderszins verwerkt en in hoeverre de persoonsgegevens worden verwerkt of zullen worden 
verwerkt. 
 

164. Ingevolge artikel 5, eerste lid, aanhef en onder a jo. artikel 6, eerste lid, van de AVG dienen 

persoonsgegevens te worden verwerkt op een wijze die ten aanzien van de betrokkene (onder meer) 
rechtmatig is, in die zin dat daar een wettelijke grondslag voor bestaat. Dit zijn, in het licht van het 
bovenstaande, fundamentele bepalingen in de AVG. Indien in strijd daarmee wordt gehandeld, raakt 
dit de kern van het recht dat betrokkenen hebben op de eerbiediging van hun persoonlijke levenssfeer 
en de bescherming van hun persoonsgegevens. 
 

165. KNLTB heeft als min of meer vaste werkwijze ten einde extra inkomsten te genereren 

persoonsgegevens van (een groot deel van) haar leden op 11 juni 2018 verstrekt aan 
[VERTROUWELIJK] en op in ieder geval 29 juni 2018 aan [VERTROUWELIJK]. De verstrekkingen 
konden niet worden gebaseerd op een wettelijke grondslag als benoemd in artikel 6, eerste lid, van de 
AVG. De desbetreffende verstrekkingen hebben dan ook onrechtmatig plaatsgevonden.  

 

 

39/43 

 

 

Datum 
20 december 2019 

Ons kenmerk 
[VERTROUWELIJK] 

 

Het betreft twee verstrekkingen waardoor zeer veel betrokkenen zijn getroffen. Aan 
[VERTROUWELIJK] is een bestand met persoonsgegevens van 50.000 betrokkenen verstrekt. Aan 
[VERTROUWELIJK] heeft de KNLTB bovendien onnodig veel persoonsgegevens verstrekt, door een 
bestand met persoonsgegevens van 314.846 betrokkenen te verstrekken waaruit [VERTROUWELIJK] 
uiteindelijk 39.478 personen (minder dan 13%) zou selecteren om te benaderen in het kader van haar 
telemarketingactie. De AP stelt zich op het standpunt dat (in ieder geval een deel) van de selectie 
door de KNLTB zelf had kunnen plaatsvinden, zodat van veel minder betrokkenen de 
persoonsgegevens zouden zijn verstrekt. 
 

166. Bij de verdere beoordeling van de ernst van de overtreding betrekt de AP enerzijds het grote aantal 

betrokkenen en de hoeveelheid persoonsgegevens die zijn verstrekt.  Anderzijds betrekt de AP in dit 
geval de categorieën van persoonsgegevens waarop de inbreuk betrekking heeft. Het betrof onder 
meer NAW-gegevens, geslacht, (mobiel) telefoonnummer en e-mailadres, maar geen 
persoonsgegevens die vallen binnen de bijzondere categorieën van persoonsgegevens als bedoeld in 
artikel 9 van de AVG. Tevens is de AP niet gebleken dat de KNLTB persoonsgegevens van 
minderjarigen heeft verstrekt aan [VERTROUWELIJK] en [VERTROUWELIJK]. 
 

167. Gezien het bovenstaande is de AP van oordeel dat er sprake is van een ernstige overtreding, maar is er 

geen aanleiding om de basisboete te verhogen of te verlagen.  
 
Opzettelijke of nalatige aard van de inbreuk (verwijtbaarheid) 

168. Ingevolge artikel 5:46, tweede lid, van de Awb houdt de AP bij de oplegging van een bestuurlijke boete 
rekening met de mate waarin deze aan de overtreder kan worden verweten. Ingevolge artikel 7, onder 
b, van de Boetebeleidsregels 2019 houdt de AP rekening met de opzettelijke of nalatige aard van de 
inbreuk. 
 

169. Zoals de AP hierboven reeds heeft overwogen mag  zij verwijtbaarheid veronderstellen als het 

daderschap vaststaat. KNLTB  heeft persoonsgegevens verstrekt zonder dat de verstrekkingen konden 
worden gebaseerd op een wettelijke grondslag. De persoonsgegevens zijn bovendien bewust verstrekt. 
In het licht van het bovenstaande acht de AP de overtreding dan ook verwijtbaar. Aan die 
verwijtbaarheid doet niet af dat de KNLTB advies van een advocatenkantoor heeft ingewonnen om het 
beleid met betrekking tot het delen van persoonsgegevens met sponsors te toetsen. Het Handboek 
Sport & Privacy dat in opdracht van [VERTROUWELIJK] door een advocatenkantoor is opgesteld, 
dateert uit 2017. Het handboek behandelt op ‘laagdrempelige wijze’ de basisprincipes van het privacy-
recht en heeft enkel betrekking op de Wbp en niet op de AVG. 

 
170. Indien en voor zover KNLTB nog ander, aanvullend, advies van een advocatenkantoor heeft 

ingewonnen specifiek ten aanzien van (het beleid rondom) de verstrekkingen, heeft zij dat niet aan de 
AP overgelegd. Terwijl het bij een beroep op afwezigheid van alle schuld op de weg van de KNLTB ligt 

 

 

40/43 

 

 

Datum 
20 december 2019 

Ons kenmerk 
[VERTROUWELIJK] 

 

 

om deze afwezigheid aannemelijk te maken door  kenbaar te maken waarover precies advies is 
gevraagd en wat de inhoud van het advies is geweest.40 KNLTB heeft dit nagelaten. 

Genomen maatregelen om de door betrokkenen geleden schade te beperken  

171. De AP overweegt dat de KNLTB diverse maatregelen heeft getroffen om de door betrokkenen geleden 

schade te beperken. De KNLTB is niet eerder tot verstrekking van de persoonsgegevens overgegaan 
dan nadat instemming van de ledenraad was verkregen. Daarbij zijn de leden van de KNLTB, 
voorafgaand aan de verstrekkingen, op diverse manieren (onder meer via nieuwsbrieven en de 
website van de KNLTB) geïnformeerd over de voorgenomen verstrekkingen. Voorts is in de 
overeenkomsten tussen de KNLTB en de betreffende sponsors een geheimhoudingsclausule 
opgenomen, die [VERTROUWELIJK]  en [VERTROUWELIJK] verplicht tot geheimhouding van de 
persoonsgegevens, die bepaalt dat persoonsgegevens niet zonder toestemming van de KNLTB aan 
derden mogen worden verstrekt en die bepaalt dat de persoonsgegevens na beëindiging of ontbinding 
van de overeenkomst worden vernietigd. Tevens heeft [VERTROUWELIJK] op verzoek van de KNLTB 
de telemarketingcampagne vroegtijdig beëindigd. 
 

172. Gelet op het voorgaande is de omvang van de door betrokkenen geleden schade weliswaar beperkt, 

maar niet zodanig dat de AP hierin in dit geval aanleiding ziet om de basisboete te verlagen.  Met het 
afwegen van de voorgaande factoren blijft het basisbedrag op € 525.000,-. 

 
Evenredigheid 
173.  Tot slot beoordeelt de AP op grond van artikelen 3:4 en 5:46 van de Awb (evenredigheidsbeginsel) of 
de toepassing van haar beleid voor het bepalen van de hoogte van de boete gezien de omstandigheden 
van het concrete geval, niet tot een onevenredige uitkomst leidt. Hierbij wordt rekening gehouden 
met de mate waarin de overtreding aan de overtreder kan worden verweten (artikel 5:46, tweede lid, 
van de Awb). Toepassing van het evenredigheidsbeginsel brengt volgens de Boetebeleidsregels 2019 
tevens met zich dat de AP bij het vaststellen van de boete zo nodig rekening houdt met de financiële 
omstandigheden waarin de overtreder verkeert.  
 

174.  De KNLTB stelt zich op het standpunt dat een boete ten koste gaat van alle verenigingen en 

individuele leden van de KNLTB. De KNLTB stelt al jaren te kampen met dalende ledenaantallen en 
daarmee dalende inkomsten. Gelet hierop en gezien noodzakelijke substantiële investeringen in 
bijvoorbeeld ICT-voorzieningen is de liquiditeitspositie van de KNLTB onder druk komen te staan. 
Weliswaar beschikt de KNLTB over een positieve algemene reserve, maar deze reserve moet volgens 
de KNLTB als minimaal noodzakelijk weerstandsvermogen aanwezig zijn om te kunnen blijven 
voldoen aan de verplichtingen ten aanzien van het personeel en de huurovereenkomst. 
 

                                                                        
40 Kamerstukken II 2003/04, 29702, nr. 3, p. 134; CBb 7 maart 2016, ECLI:NL:CBB:2016:54, r.o. 9.3. en CBb 1 december 2016, 
ECLI:NL:CBB:2016:352, r.o. 5.2. 

 

 

41/43 

 

 

Datum 
20 december 2019 

Ons kenmerk 
[VERTROUWELIJK] 

 
175.  De AP overweegt dat de KNLTB volgens zijn jaarrekening over 2018 beschikt over een gezonde 

liquiditeit en solvabiliteit.41 De algemene reserve (het eigen vermogen) bedroeg op 31 december 2018 
€ 6.356.139,-. Tegelijkertijd had KNLTB per gelijke datum  € 6.057.018 aan liquide middelen en  € 
974.982,- aan (nog te ontvangen) vorderingen. De AP ziet hierin geen aanleiding om aan te nemen 
dat de KNLTB een boete van € 525.000,- gezien haar financiële positie niet zou kunnen dragen. Nog 
daargelaten of de algemene reserve als minimaal noodzakelijk weerstandsvermogen aanwezig dient 
te zijn, valt de algemene reserve ook na betaling van de boete binnen de bandbreedte van 5 en 8 
miljoen euro.42 
 

Conclusie 
176. De AP stelt het totale boetebedrag vast op € 525.000,--.43  
 

6. Dictum 

Boete 
De AP legt aan de KNLTB, wegens overtreding van artikel 5, eerste lid, aanhef en onder b, van de AVG en  
artikel 5, eerste lid, aanhef en onder a jo. artikel 6, eerste lid, van de AVG, een bestuurlijke boete op ten 
bedrage van € 525.000,-- (zegge: vijfhonderdvijfentwintigduizend euro).  
 
 
Hoogachtend, 
Autoriteit Persoonsgegevens,  
 
w.g. 
 
mr. A. Wolfsen  
Voorzitter  
 
 
 
 
 
 
 
 

                                                                        
41 Jaarrekening over 2018 van de KNLTB, geraadpleegd via https://www.knltb.nl/siteassets/1.-knltb.nl/downloads/over-
knltb/publicaties/jaarrekening/6965-knltb-jaarverslag-2018-v11-jaarrekening.pdf. 
42 Het bondsbestuur en de ledenraad hebben volgens de jaarrekening 2018 afgesproken dat de algemene reserve binnen de 
bandbreedte van 5 en 8 miljoen euro dient te liggen. 
43 De AP zal voornoemde vordering uit handen geven aan het Centraal Justitieel Incassobureau (CJIB). 

 

 

42/43 

 

 

Datum 
20 december 2019 

Ons kenmerk 
[VERTROUWELIJK] 

 
Rechtsmiddelenclausule 
Indien u het niet eens bent met dit besluit kunt u binnen zes weken na de datum van verzending van het 
besluit digitaal of op papier een bezwaarschrift indienen bij de Autoriteit Persoonsgegevens. Voor het 
indienen van digitaal bezwaar, zie www.autoriteitpersoonsgegevens.nl, onder het kopje Bezwaar maken 
tegen een besluit, onderaan de pagina onder de kop Contact met de Autoriteit Persoonsgegevens. Het 
adres voor het indienen op papier is: Autoriteit Persoonsgegevens, postbus 93374, 2509 AJ Den Haag.  
Vermeld op de envelop ‘Awb-bezwaar’ en zet in de titel van uw brief ‘bezwaarschrift’.  
Schrijf in uw bezwaarschrift ten minste: 
- uw naam en adres; 
- de datum van uw bezwaarschrift; 
- het in deze brief genoemde kenmerk (zaaknummer); of een kopie van dit besluit bijvoegen; 
- de reden(en) waarom u het niet eens bent met dit besluit; 
- uw handtekening.  

 

 

43/43 


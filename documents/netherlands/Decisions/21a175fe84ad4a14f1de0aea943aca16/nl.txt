 

Aangetekend 
Booking.com B.V. 
De Raad van Bestuur 
t.a.v. [VERTROUWELIJK] 
Postbus 1639 
1000 BP Amsterdam 

 

 

Datum 
10 december 2020 
 
 

Ons kenmerk 
[VERTROUWELIJK] 
 
Contactpersoon 
[VERTROUWELIJK] 
 
 
 

 
Onderwerp 
Besluit tot het opleggen van een bestuurlijke boete 
 

 

 

Autoriteit Persoonsgegevens 
Postbus 93374, 2509 AJ  Den Haag 
Bezuidenhoutseweg 30, 2594 AV  Den Haag 
T 070 8888 500 - F 070 8888 501 
autoriteitpersoonsgegevens.nl 

 

 

 
 
 
 
 

 

 

Geachte [VERTROUWELIJK], 
 
De Autoriteit Persoonsgegevens (AP) heeft besloten aan Booking.com B.V. (Booking) een bestuurlijke 
boete van € 475.000,-- op te leggen. De AP is van oordeel dat Booking artikel 33, eerste lid, van de 
Algemene Verordening Gegevensbescherming (AVG) vanaf 16 januari 2019 tot en met 6 februari 2019 
heeft overtreden, omdat Booking heeft nagelaten een inbreuk in verband met persoonsgegevens binnen  
72 uur nadat daarvan kennis was genomen, te melden bij de AP.  
 
Hierna wordt het besluit nader toegelicht. Hoofdstuk 1 bevat een inleiding en hoofdstuk 2 beschrijft het 
wettelijk kader. In hoofdstuk 3 beoordeelt de AP haar bevoegdheid, de verwerkingsverantwoordelijkheid 
en de overtreding. In hoofdstuk 4 wordt de (hoogte van de) bestuurlijke boete uitgewerkt en hoofdstuk 5 
bevat het dictum en de rechtsmiddelenclausule. 
 
 
 

 

Bijlage(n) 1 

 

1 

 

 

Datum 
10 december 2020 

Ons kenmerk 
[VERTROUWELIJK] 

 

1. Inleiding 

1.1 Betrokken rechtspersonen 
 
Booking is een besloten vennootschap die statutair is gevestigd op de Herengracht 597 (1017 CE) te 
Amsterdam. Booking is op 23 juni 1997 opgericht en is in het register van de Kamer van Koophandel 
ingeschreven onder nummer 31047344. Booking biedt een online platform aan waarop Trip Providers, 
zoals accommodaties, hun producten en diensten ter reservering kunnen aanbieden en gebruikers van het 
platform deze vervolgens kunnen reserveren. 
Booking is, via diverse Nederlandse en Engelse rechtspersonen, een indirect 100% dochter van het aan de 
Amerikaanse NASDAQ Stock Market genoteerde Booking Holdings Inc.  Laatstgenoemde had blijkens 
haar openbare en geconsolideerde jaarrekening over  2019 een omzet van 15,1 miljard dollar (EUR 
13.727.410.000) en een netto resultaat van 4,9 miljard dollar (EUR 4.454.590.000).  
 
1.2 Aanleiding onderzoek  
 
Op 7 februari 2019 heeft Booking bij de AP een melding van een inbreuk in verband met persoonsgegevens 
(datalek) gedaan. Een onbekende derde had toegang verkregen tot een reserveringssysteem van Booking 
door zich bij meerdere accommodaties voor te doen als medewerker van Booking. Hierbij zijn de 
persoonsgegevens van meerdere betrokkenen, die via het platform van Booking hotelreserveringen 
hadden gedaan, gecompromitteerd.  Omdat Booking in het meldingsformulier heeft aangegeven dat 
Booking de inbreuk in verband met persoonsgegevens op 10 januari 2019 had ontdekt, is de AP een 
onderzoek gestart naar de naleving van artikel 33, eerste lid, van de AVG door Booking.  
 
1.3 Procesverloop 
 
Bij brief van 12 februari 2019 heeft de AP aan Booking een inlichtingenverzoek toegestuurd. Dit verzoek is 
op 26 februari 2019 tevens per e-mail toegezonden.  
 
Op 27 februari 2019 heeft Booking de melding van bovengenoemde inbreuk in verband met 
persoonsgegevens inhoudelijk aangevuld. 
 
Bij brief van 1 maart 2019 heeft Booking schriftelijk gereageerd op het inlichtingenverzoek van 12 februari 
2019.  
 
Bij brief van 6 maart 2019 heeft de AP aan Booking een aanvullend inlichtingenverzoek toegestuurd. 
 
Bij brief van 13 maart 2010 heeft Booking schriftelijk gereageerd op het verzoek van 6 maart 2019. 
 
Bij e-mail van 19 maart 2019 heeft de AP aan Booking een aanvullend verzoek om informatie toegezonden.  
 

 

 

2/27 

 

 

Datum 
10 december 2020 

Ons kenmerk 
[VERTROUWELIJK] 

 
Bij e-mail van 19 maart 2019 heeft Booking de gevraagde informatie en een aanvullend document aan de 
AP toegezonden.  
 
Vanwege het grensoverschrijdende karakter van de zaak heeft de AP de overige toezichthoudende 
autoriteiten op 19 maart 2019 op de hoogte gebracht van onderhavige zaak, waarbij tevens is vastgesteld 
dat de AP optreedt als leidende toezichthouder nu het hoofdkantoor van Booking gevestigd is in 
Nederland. 
 
Bij brief van 16 juli 2019 heeft de AP een voornemen tot handhaving en het onderzoeksrapport aan 
Booking toegezonden en Booking daarbij in de gelegenheid gesteld om haar zienswijze kenbaar te maken.  
Booking heeft bij brief van 3 september 2019 schriftelijk haar zienswijze gegeven over dit voornemen en 
het daaraan ten grondslag gelegde rapport.  
 
Op 23 oktober 2020 heeft de AP conform artikel 60 van de AVG een ontwerpbesluit aan de betrokken 
toezichthoudende autoriteiten voorgelegd. Hiertegen zijn geen bezwaren ingediend.  
 

2. Wettelijk kader  

2.1 Reikwijdte AVG 
 
Ingevolge artikel 2, eerste lid, van de AVG is deze verordening van toepassing op de geheel of gedeeltelijk 
geautomatiseerde verwerking, alsmede op de verwerking van persoonsgegevens die in een bestand zijn 
opgenomen of die bestemd zijn om daarin te worden opgenomen.  
 
Ingevolge artikel 3, eerste lid, van de AVG is deze verordening van toepassing op de verwerking van 
persoonsgegevens in het kader van de activiteiten van een vestiging van een 
verwerkingsverantwoordelijke of een verwerker in de Unie, ongeacht of de verwerking in de Unie al dan 
niet plaatsvindt. 
 
Ingevolge artikel 4 van de AVG wordt voor de toepassing van deze verordening verstaan onder:  
1. “Persoonsgegevens”: alle informatie over een geïdentificeerde of identificeerbare natuurlijke persoon 
(“de betrokkene”); […].  
2. “Verwerking”: een bewerking of een geheel van bewerkingen met betrekking tot persoonsgegevens of 
een geheel van persoonsgegevens, al dan niet uitgevoerd via geautomatiseerde procedés […].  
7. “Verwerkingsverantwoordelijke”: een […] rechtspersoon […] die, alleen of samen met anderen, het doel 
van en de middelen voor de verwerking van persoonsgegevens vaststelt; […]. 
12. “Inbreuk in verband met persoonsgegevens”: een inbreuk op de beveiliging die per ongeluk of op 
onrechtmatige wijze leidt tot de vernietiging, het verlies, de wijziging of de ongeoorloofde verstrekking van 
of de ongeoorloofde toegang tot doorgezonden, opgeslagen of anderszins verwerkte gegevens; 

 

 

3/27 

 

 

Datum 
10 december 2020 

Ons kenmerk 
[VERTROUWELIJK] 

 
23. “Grensoverschrijdende verwerking”: […] b) verwerking van persoonsgegevens in het kader van de 
activiteiten van één vestiging van een verwerkingsverantwoordelijke […], waardoor in meer dan één 
lidstaat betrokkenen wezenlijke gevolgen ondervinden of waarschijnlijk zullen ondervinden. 
 
2.2 Melding inbreuk in verband met persoonsgegevens 
 
Ingevolge artikel 4, twaalfde lid, van de AVG wordt onder een “inbreuk in verband met persoonsgegevens” 
verstaan: een inbreuk op de beveiliging die per ongeluk of op onrechtmatige wijze leidt tot de vernietiging, 
het verlies, de wijziging of de ongeoorloofde verstrekking van of de ongeoorloofde toegang tot 
doorgezonden, opgeslagen of anderszins verwerkte gegevens. 
 
Ingevolge artikel 33, eerste lid, van de AVG dient een verwerkingsverantwoordelijke een inbreuk in 
verband met persoonsgegevens zonder onredelijke vertraging te melden en, indien mogelijk, uiterlijk 72 
uur nadat hij er kennis van heeft genomen, aan de overeenkomstig artikel 55 bevoegde toezichthoudende 
autoriteit, tenzij het niet waarschijnlijk is dat de inbreuk een risico inhoudt voor de rechten en vrijheden 
van natuurlijke personen (…).  In het geval de melding aan de toezichthouder niet binnen 72 uren 
plaatsvindt, gaat zij vergezeld van een motivering voor de vertraging. 
 
2.3 Competentie leidende toezichthoudende autoriteit 
 
Ingevolge artikel 55, eerste lid, van de AVG heeft elke toezichthoudende autoriteit de competentie op het 
grondgebied van haar lidstaat de taken uit te voeren die haar overeenkomstig deze verordening zijn 
opgedragen en de bevoegdheden uit te oefenen die haar overeenkomstig deze verordening zijn toegekend. 
 
Ingevolge artikel 56, eerste lid, van de AVG is de toezichthoudende autoriteit van de hoofdvestiging of de 
enige vestiging van de verwerkingsverantwoordelijke (…) onverminderd artikel 55 competent op te treden 
als leidende toezichthoudende autoriteit voor de grensoverschrijdende verwerking door die 
verwerkingsverantwoordelijke (…) overeenkomstig de procedure van artikel 60.  
 

3. Beoordeling 

3.1 Competentie AP 
 
In het onderhavige geval gaat het om een verwerking van persoonsgegevens door Booking waardoor 
betrokkenen in meer dan één lidstaat wezenlijke gevolgen hebben ondervonden.1 Hierdoor is er sprake van 
een grensoverschrijdende verwerking in de zin van artikel 4, onderdeel 23 sub b, van de AVG. De AP stelt 
vast dat zij op grond van artikel 56 van de AVG competent is op te treden als leidende toezichthoudende 
autoriteit nu de hoofdvestiging van Booking is gevestigd in Amsterdam.   
 

                                                                        
1 Zie hiervoor paragraaf 3.4.2. 

 

 

4/27 

 

 

Datum 
10 december 2020 

Ons kenmerk 
[VERTROUWELIJK] 

 
3.2 Verwerking van persoonsgegevens 
 
Volgens artikel 4, onder 1, van de AVG betreffen persoonsgegevens alle informatie over een 
geïdentificeerde of identificeerbare natuurlijke persoon (“de betrokkene”). Als identificeerbaar wordt 
beschouwd een natuurlijke persoon die direct of indirect kan worden geïdentificeerd, door bijvoorbeeld 
een of meer elementen die kenmerkend zijn voor de fysieke of fysiologische identiteit van die natuurlijke 
persoon.  
 
Artikel 4, onder 2, van de AVG, definieert het begrip verwerking als een bewerking van persoonsgegevens, 
zoals het verzamelen, vastleggen, opslaan, opvragen, raadplegen of gebruiken daarvan.  
 
Booking biedt een online reserveringsplatform aan waar zogenoemde “Trip Providers”, zoals 
accommodatieverstrekkers en andere aanbieders, beschikbare accommodaties, vluchten, huurauto’s en 
dagtrips aanbieden. Via het platform kunnen bezoekers onder meer naar overnachtingsadressen en 
dagtrips zoeken waarna deze via het platform kunnen worden gereserveerd.  
Bij een reservering via het platform van Booking worden door de betrokkene persoonsgegevens zoals 
contact-, reserverings- en betalingsgegevens ingevoerd. Booking verstrekt vervolgens de details van de 
reservering aan de Trip Provider via het Extranet van Booking. 2 Het Extranet van Booking is een online 
administratief dashboard met beveiligde toegang. Naast toegang tot reserveringsgegevens in het Extranet, 
hebben de Trip Providers toegang tot alle informatie die op de Trip Provider pagina bij Booking.com wordt 
weergegeven, inclusief de betalingsmogelijkheden en beleidsregels.  
Om toegang te verkrijgen tot het Extranet dient de Trip Provider een username, password en ‘two factor 
authentication pin code’ in te geven. Nadat de Trip Provider is ingelogd op het Extranet kunnen zij de 
noodzakelijke reserveringsgegevens van de gasten raadplegen. 
 
Het naar aanleiding van de inbreuk ingeschakelde Security Team van Booking heeft vastgesteld dat een 
onbekende derde partij toegang heeft verkregen tot het Extranet van Booking. De bevindingen van het 
Security Team zijn vastgelegd in een zogenoemd Security Incident Summary rapport. Uit het in het dossier 
opgenomen Security Incident Summary rapport van 28 februari 2019 blijkt dat onder meer de volgende 
gegevens van gasten zijn gecompromitteerd die in het Extranet werden bewaard: voornaam, achternaam, 
adres, telefoonnummer, check-in en check-uit datum, totaalprijs, reserveringsnummer, prijs per nacht, 
eventuele correspondentie tussen accommodatie en gast en ten aanzien van 283 betrokkenen de 
creditcard gegevens waarvan 97 met de ‘card verification code’.3  
 
De gemelde inbreuk in verband met persoonsgegevens van Booking ziet aldus onder meer op namen, 
adresgegevens, telefoonnummers en creditcardgegevens van hotelgasten. Nu dit informatie betreft over 
geïdentificeerde of identificeerbare natuurlijke personen, zijn voornoemde gegevens aan te merken als 
persoonsgegevens zoals bepaald in artikel 4, eerste onderdeel, van de AVG.  
 

                                                                        
2 Dossierstuk 1: melding inbreuk in verband met persoonsgegevens 7-2-2019, p3. 
3 Dossierstuk 9, Antwoorden van Booking op verzoek om inlichtingen, Bijlage 5. 

 

 

5/27 

 

 

Datum 
10 december 2020 

Ons kenmerk 
[VERTROUWELIJK] 

 
De AP stelt vast dat via het Extranet een bewerking van persoonsgegevens plaatsvindt: de gegevens 
worden in het Extranet vastgelegd, opgeslagen en verder ontsloten. Het geheel van bewerkingen in het 
Extranet is een verwerking van persoonsgegevens als bedoeld in artikel 4, onderdeel twee, van de AVG.  
 
3.3 Verwerkingsverantwoordelijke 
 
In het kader van de vraag wie verantwoordelijk kan worden gehouden voor het begaan van een overtreding 
van de AVG,  dient te worden bepaald wie als verwerkingsverantwoordelijke kan worden aangemerkt 
zoals bedoeld in artikel 4, onder 7, van de AVG. Daarbij is van belang om vast te stellen wie het doel van en 
de middelen voor de verwerking van persoonsgegevens – in dit geval de verwerking van persoonsgegevens 
van betrokkenen die gebruik maken van het platform van Booking – vaststelt.  
 
De AP is van oordeel dat Booking het doel en de middelen bepaalt voor de verwerking van de 
persoonsgegevens die betrekking hebben op reserveringen die via Booking.com worden gedaan en 
vervolgens via het Extranet van Booking worden verwerkt. De AP licht dit als volgt toe. 
 
In de Privacyverklaring van Booking, zoals geplaatst op diens website, staat vermeld welke 
persoonsgegevens door Booking worden verwerkt alsmede de redenen waarom en de wijze waarop deze 
worden verwerkt. De Privacyverklaring vermeldt onder meer dat Booking gegevens deelt met derden, 
waaronder de “Reisaanbieder”, oftewel de Trip Provider. Dat de gegevens met de reisaanbieder worden 
gedeeld via het Extranet blijkt  onder meer uit de melding van de inbreuk op 7 februari 2019 en de 
zienswijze van Booking.4 De Privacyverklaring vermeldt tevens expliciet dat het verwerken van de hiervoor 
genoemde persoonsgegevens wordt gedaan door Booking (Herengracht 597, 1017 CE Amsterdam, 
Nederland).5    
 
Daarnaast bepaalt Booking de invulling van de beveiliging van het Extranet door het treffen van 
beveiligingsmaatregelen voor de toegangscontrole zoals de “two factor authentication” (waarvan de code 
tevens door Booking wordt gegenereerd).6 Verder heeft Booking, naast andere beveiligingsmaatregelen, 
een datalekmeldprocedure opgezet die ziet op incidenten betreffende het Extranet.7   
 
De AP stelt daarom op grond van het voornoemde vast dat Booking het doel en de middelen bepaalt voor 
de verwerking van de persoonsgegevens die betrekking hebben op reserveringen die via het platform van 
Booking worden gedaan, en die via het Extranet (een systeem dat door Booking wordt gebruikt en 
beheerd) worden verwerkt. 
 
Booking heeft in haar zienswijze enerzijds aangevoerd dat Booking de verwerkingsverantwoordelijke is 
voor de klantgegevens die met betrekking tot haar platform worden verwerkt.8 Anderzijds stelt Booking 

                                                                        
4 Dossierstuk 20:  onderzoeksrapport, randnummer 17 e.v., zienswijze randnummer 2.3 e.v. 
5 Onder het kopje “Wie is verantwoordelijk voor het verwerken van persoonsgegevens via Booking.com en hoe ons te bereiken?”. 
6 Zienswijze, randnummer 2.5.  
7 Zienswijze, randnummers 2.6, 3.2 en 3.3. 
8 Zienswijze, randnummer 2.2. 

 

 

6/27 

 

 

Datum 
10 december 2020 

Ons kenmerk 
[VERTROUWELIJK] 

 
dat de Trip Provider als verwerkingsverantwoordelijke acteert voor de klantgegevens die via het Extranet 
beschikbaar worden gesteld en dat Booking zich niet verantwoordelijk acht voor 
gegevensverwerkingsactiviteiten van de Trip Providers.9  
 
Dat Trip Providers tevens in het Extranet kunnen (fysiek) en daarin persoonsgegevens kunnen verwerken, 
laat onverlet dat Booking verwerkingsverantwoordelijke is voor het Extranet. En zodoende dus ook 
verantwoordelijk voor wat er met de persoonsgegevens in het Extranet gebeurt. Het argument van 
Booking treft dan ook geen doel. 
Dat Booking zichzelf ook als verwerkingsverantwoordelijke ziet voor de persoonsgegevens die via het 
Extranet worden verwerkt, blijkt mede uit het feit dat Booking de inbreuk in verband met 
persoonsgegevens op 7 februari 2019 heeft gemeld bij de AP en ook in haar zienswijze stelt Booking 
verwerkingsverantwoordelijke te zijn voor de klantgegevens die via haar platform worden verwerkt.10 
 
Op grond van het voorgaande stelt de AP vast dat Booking de verwerkingsverantwoordelijke is in de zin 
van artikel 4, onderdeel zeven, van de AVG. 
 
3.4 Overtreding inzake melden inbreuk 
 
3.4.1 Inleiding 
Artikel 33, eerste lid, van de AVG bepaalt dat indien een inbreuk in verband met persoonsgegevens heeft 
plaatsgevonden, de verwerkingsverantwoordelijke deze zonder onredelijke vertraging en, indien mogelijk, 
uiterlijk 72 uur nadat hij er kennis van heeft genomen, aan de (…) bevoegde toezichthoudende autoriteit 
meldt, tenzij het niet waarschijnlijk is dat de inbreuk in verband met persoonsgegevens een risico inhoudt 
voor de rechten en vrijheden van natuurlijke personen. In het geval de melding aan de toezichthouder niet 
binnen 72 uren plaatsvindt, gaat zij vergezeld van een motivering voor de vertraging. 
 
De AP zal in deze paragraaf eerst de feiten schetsen en daarna beoordelen of Booking de inbreuk in 
verband met persoonsgegevens (tijdig) bij de toezichthouder had moeten melden.   
 
3.4.2  Feiten 
 
9 januari 2019 
Op 9 januari 2019 meldt een accommodatie 11(I) in de Verenigde Arabische Emiraten aan een 
[VERTROUWELIJK] van Booking per e-mail dat een gast heeft geklaagd over het feit dat deze per e-mail 
was benaderd door een onbekende partij die zich voordeed als medewerker van de accommodatie met de 
melding dat diens creditcard niet werkte en of de gast zijn geboortedatum of andere bankkaartgegevens 
wilde opgeven zodat een gereserveerde overnachting kon worden aanbetaald. De accommodatiemanager 
vraagt in zijn e-mailbericht aan Booking het incident te onderzoeken nu de accommodatie vanuit het 
Extranet niet kan beschikken over e-mailadressen van klanten en hij denkt dat waarschijnlijk sprake is van 

                                                                        
9 Zienswijze, randnummer 2.3. 
10 Zienswijze, randnummer 2.2. 
11 Oftewel: een Trip Provider. 

 

 

7/27 

 

 

Datum 
10 december 2020 

Ons kenmerk 
[VERTROUWELIJK] 

 
een (data)lek bij Booking aangezien de onbekende partij op de hoogte was van de, via het platform van 
Booking gemaakte, reservering bij de accommodatie.  
 
E-mail van 9 januari 2019 18:00 uur 
“Good Afternoon […],  
We received a complaint from a guest stating that he had provided his personal information and credit card information to 
a ‘stranger’ posing as a Reservations employee of our property […]. In the 1st attachment a person by the name of  
[VERTROUWELIJK] had directly email the guest (from a Hotmail account) requesting his credit card and personal info to 
pay for his booking. We are not sure if the guest had sent the details over. We got to know when someone from B.com called 
the property to check if anyone had sent the email. We contacted the guest via the phone number listed in the reservation 
form – he forwarded the [VERTROUWELIJK] email to us. As we do not get guest email address from the extranet, the issue 
here is likely to be from B.com. We don’t know how this [VERTROUWELIJK] managed to get hold of the guest email and 
that he had made a booking at our property from B.com. Can you review and share the outcome with us. Guest has the 
perception and understanding that we had leaked the information which is not true. Our brand confidence is at stake here, 
so is B.com. 
 
Kind Regards […]” 
 
Bij voornoemde e-mail was de e-mail gevoegd die de betrokkene van de onbekende derde partij had 
ontvangen. Uit deze e-mail blijkt dat de onbekende derde partij met behulp van de reserveringsgegevens 
van de betrokkene persoons- en/of betalingsgegevens tracht te verkrijgen. 
 
E-mail van 8 januari 2019 22:32 uur  
“Dear sir 
My name is […] and this email is regarding your booking in out hotel. We got your email address from your office actually 
sir your bank card is not working. Ever time we attempted the payment it on terminal it is asking for card holder date of 
birth. Kindly provide us with your date of birth or a different card no so we can take the initial deposit of 1 night in order to 
guarantee the booking the rate for 1st night is 450 emarati dirhams. 
 
Many thanks 
[…] 
Reservations department” 
 
13 januari 2019 
Op 13 januari 2019 meldt dezelfde accommodatie (I) bij voornoemde [VERTROUWELIJK] van Booking dat 
een zelfde soort klacht van een andere gast is ontvangen. Een onbekende partij had zich – ditmaal 
telefonisch – bij de gast bekend gemaakt namens Booking waarbij getracht werd diens creditcard- en 
persoonsgegevens te verkrijgen.  
 
E-mail van 13 januari 2019 10:18 uur 
“Subject: RE: [External Fraud] / Leaked Guest Information / URGENT 
Hi […] 

 

 

8/27 

 

 

Datum 
10 december 2020 

Ons kenmerk 
[VERTROUWELIJK] 

 
We receive a complaint from another guest…this time someone claiming to be from B.com (UK number) called the guest 
and was trying to get his cc and personal details for 1 night charge.  
I am not sure if the guest provided his details, but he contacted us which we clarified the same (similar clarification as our 
1st case). We had requested the guest to call B.com instead. 
We had taken precautions by changing all our logins (for those who has access) last week Thursday. 
Booking no. […] 
 
Regards 
[…] [VERTROUWELIJK]” 
 
20 januari 2019 
Op 20 januari 2019 meldt accommodatie I dat een derde gast zich heeft beklaagd omdat hij telefonisch was 
benaderd met het verzoek om zijn creditcardgegevens door te geven. De accommodatiemanager geeft aan 
de [VERTROUWELIJK] van Booking door dat gezien de ernst van de situatie de kwestie zal worden 
opgeschaald naar het hoofdkantoor.  
 
E-mail van 20 januari 2019 17:14 uur 
“Subject: RE: [External] Fraud / Leaked Guest Information /URGENT 
[…] 
Hi […] 
We receive another complaint from a guest about someone calling them to get cc details. Below is his booking – we have 
advised him to contact B.com. 
As it looks serious now, we are escalating the issue to our head office in Singapore. 
 
Kind regards, 
[…] [VERTROUWELIJK]” 
 
Op eveneens 20 januari 2019 meldt een tweede accommodatie zich bij Booking dat sprake is van “an 
alarming situation with Booking.com reservations”. Diverse gasten die via Booking hadden gereserveerd, 
zijn telefonisch benaderd met het verzoek hun creditcardgegevens door te geven. Ook deze accommodatie 
vraagt de [VERTROUWELIJK] van Booking onderzoek te doen. 
 
E-mail van 20 januari 2019 11:35 uur 
“Good morning […] 
We have an alarming situation with Booking.com reservations. The last couple of days, we have guests reserved through 
booking.com, contacting us to inform us that someone from our in-house reservations department called them to get their 
credit card details for their reservations. The person who calls the guests knows their reservation details (arrival/departure 
etc.). Attached and below you can find more details about this matter. 
We have already changed the [VERTROUWELIJK] password as well as my own password. 
 
Can you please look into this? 
 

 

 

9/27 

 

 

Datum 
10 december 2020 

Ons kenmerk 
[VERTROUWELIJK] 

 
Thank you, 
[…]  
[VERTROUWELIJK]” 
 
Booking hanteert het beleid dat vermoedens en meldingen van incidenten direct dienen te worden 
doorgezet naar het Security Team van Booking.12  
De [VERTROUWELIJK] van Booking die door de accommodaties op de hoogte waren gebracht van de 
frauduleuze handelingen door een onbekende derde partij hebben het Security Team van Booking op 
31 januari 2019 ingelicht. 
Op 4 februari 2019 heeft het Security Team van Booking haar eerste onderzoek afgerond en geconcludeerd 
dat het Privacy Team van Booking diende te worden geïnformeerd. De onderzoeksbevindingen van het 
Security Team zijn vastgelegd in het eerdergenoemde Security Incident Summary Report van 28 februari 
2019.13 
 
Uit dit onderzoek door het Security Team is gebleken dat 40 accommodaties in de Verenigde Arabische 
Emiraten het slachtoffer zijn geworden van social engineering fraude, waarbij de persoonsgegevens van 
mogelijk 4109 betrokkenen zijn gecompromitteerd. Een onbekend gebleven derde partij heeft zich 
telefonisch voorgedaan als medewerker van Booking om de gebruikersnaam, het wachtwoord en de twee-
factor authenticatiecode (”2FA”) van de accommodaties te verkrijgen. Met deze informatie kon de derde 
partij inloggen op het Extranet van Booking waarin reserveringsgegevens van gasten zijn opgenomen. 
Het Security Team heeft vastgesteld dat 19 december 2018 de startdatum van het veiligheidsincident is 
geweest.  De betrokken personen waren zowel afkomstig uit Europa (onder meer Groot Brittannië, 
Frankrijk, Ierland, Zwitserland, België, Nederland) als uit andere delen van de wereld (onder meer Zuid 
Afrika, Amerika, Canada en Bahrein). 
 
De betrokken persoonsgegevens betroffen onder meer voornaam, achternaam, adres, telefoonnummer, 
check-in en check-uit datum, totaalprijs, reserveringsnummer, prijs per nacht, eventuele correspondentie 
tussen accommodatie en gast en creditcardgegevens ten aanzien van 283 betrokkenen waarvan 97 met de 
‘card verification code’. 
 
Op 4 februari 2019 heeft het Security Team het Privacy Team van Booking geïnformeerd over de 
uitkomsten van het onderzoek. Tevens zijn op 4 februari 2019 alle betrokkenen door Booking op de hoogte 
gebracht.14 
 
Het Privacy Team van Booking heeft op 6 februari 2019 vastgesteld dat sprake was van een datalek dat 
diende te worden gemeld bij de AP.  
 

                                                                        
12 Zie dossierstuk 15, Antwoord op verzoek om inlichtingen m.b.t. interne beleidsdocumenten datalekken. 
13 Dossierstuk 9, Antwoorden van Booking op verzoek om inlichtingen, Bijlage 5. 
14 Meldingsformulier en zienswijze, randnummer 4.4 onder d. 

 

 

10/27 

 

 

Datum 
10 december 2020 

Ons kenmerk 
[VERTROUWELIJK] 

 
Op 7 februari 2019 heeft Booking bij de AP een melding gedaan als bedoeld in artikel 33, eerste lid, van de 
AVG.15 
 
3.4.3  Beoordeling 
Artikel 33, eerste lid, van de AVG bepaalt dat indien een inbreuk in verband met persoonsgegevens heeft 
plaatsgevonden, de verwerkingsverantwoordelijke deze zonder onredelijke vertraging en, indien mogelijk, 
uiterlijk 72 uur nadat hij er kennis van heeft genomen, aan de (…) bevoegde toezichthoudende autoriteit 
meldt, tenzij het niet waarschijnlijk is dat de inbreuk in verband met persoonsgegevens een risico inhoudt 
voor de rechten en vrijheden van natuurlijke personen.  
 
Voordat de melding wordt gedaan, dient door de verwerkingsverantwoordelijke derhalve eerst te worden 
beoordeeld  of  sprake  is  van  een  inbreuk  in  verband  met  persoonsgegevens.  Vervolgens  dient  te  worden 
beoordeeld of de inbreuk een risico inhoudt voor de rechten en vrijheden van natuurlijke personen.  
 
Een inbreuk in verband met persoonsgegevens 
Zoals de AP in paragraaf 3.4.2 heeft vastgesteld heeft een onbekende derde partij toegang gehad tot het 
Extranet van Booking en op die manier ongeoorloofde toegang gekregen tot de door Booking verwerkte 
gegevens met betrekking tot reserveringen van gasten bij accommodaties. Booking betwist ook niet dat 
sprake was van een inbreuk in verband met persoonsgegevens.  Daarmee stelt de AP vast dat er sprake is 
van een inbreuk in verband met persoonsgegevens in de zin van artikel 4, onderdeel 12, van de AVG. 
 
Risico voor de rechten en vrijheden van natuurlijke personen 
Na de ongeoorloofde verkrijging van voornoemde persoonsgegevens heeft de onbekende derde partij 
vervolgens geprobeerd om met behulp van deze persoonsgegevens creditcard gegevens te verkrijgen van 
gasten die hadden geboekt via het online platform van Booking. Daarmee stelt de AP niet alleen vast dat 
het waarschijnlijk is dat de inbreuk in verband met persoonsgegevens een risico inhoudt voor de rechten 
en vrijheden van natuurlijke personen maar ook dat dit risico zich heeft gematerialiseerd nu de onbekende 
derde partij contact heeft opgenomen met vele, zo niet honderden, betrokkenen om te proberen hen op 
basis van oneigenlijke gronden creditcard gegevens afhandig te maken. Door de inbreuk op de 
vertrouwelijkheid van de gegevens bestond niet alleen een risico op financiële schade maar ook op 
identiteitsfraude of enig ander nadeel. De AP stelt daarom vast dat de inbreuk in verband met 
persoonsgegevens een risico inhield voor de rechten en vrijheden van natuurlijke personen.  
 
Melding aan de overeenkomstig artikel 55 bevoegde toezichthoudende autoriteit 
In paragraaf 3.3 is vastgesteld dat Booking verwerkingsverantwoordelijke is. In paragraaf 3.1 heeft de AP 
vastgesteld dat zij op grond van artikel 56 van de AVG competent is op te treden als leidende 
toezichthoudende autoriteit nu de hoofdvestiging van Booking is gevestigd in Amsterdam. Booking heeft 
de inbreuk op 7 januari 2019 gemeld bij de AP. Daarmee heeft Booking de melding gedaan bij de in 
onderhavige zaak bevoegde autoriteit overeenkomstig artikel 55 van de AVG. 
 

                                                                        
15 Dossierstuk 1, Melding inbreuk in verband met persoonsgegevens 7-2-2019. P 5. 

 

 

11/27 

 

 

Datum 
10 december 2020 

Ons kenmerk 
[VERTROUWELIJK] 

 
Melding uiterlijk 72 uur nadat de verwerkingsverantwoordelijk kennis van heeft genomen van een inbreuk in verband met 
persoonsgegevens 
De Richtsnoeren voor de melding van inbreuken in verband met persoonsgegevens krachtens Verordening 
2016/67916 (hierna: Richtsnoeren), opgesteld door de Groep Gegevensbescherming artikel 29 (hierna: 
WP29), bevatten een toelichting op de meldplicht(en) in de AVG en bieden een handvat hoe bij diverse 
soorten inbreuken dient te worden gehandeld. 
 
Wanneer een verwerkingsverantwoordelijke precies kan worden geacht kennis te hebben gekregen van 
een bepaalde inbreuk hangt af van de omstandigheden van de specifieke inbreuk. Volgens de WP29 moet 
een verwerkingsverantwoordelijke worden geacht kennis te hebben gekregen van een inbreuk in verband 
met persoonsgegevens wanneer hij een redelijke mate van zekerheid heeft dat zich een veiligheidsincident 
heeft voorgedaan dat tot de compromittering van persoonsgegevens heeft geleid. 
 
De AP is van oordeel dat Booking in elk geval op 13 januari 2019 kennis had van de inbreuk in verband met 
persoonsgegevens en overweegt hiertoe het volgende.  
 
Op 9 januari 2019 ontving de [VERTROUWELIJK] van Booking een eerste signaal, via een e-mail 
afkomstig van een Trip Provider in de Verenigde Arabische Emiraten (accommodatie I) dat er bij de 
betrokkene én de Trip Provider een serieus vermoeden bestond dat sprake was van een datalek. De 
betrokkene was op 8 januari 2019 via e-mail benaderd door een (onbekend gebleven) derde die bekend 
was met de via het platform van Booking gemaakte reservering én aan de hand van die 
reserveringsgegevens meer persoonsgegevens trachtte te verkrijgen waarmee zogenaamd een betaling van 
een overnachting in orde zou kunnen worden gemaakt. Uit de bewuste e-mail van 8 januari 2019, welke is 
opgenomen in het dossier, blijkt dat deze tevens een pdf-bestand bevatte met de reserveringsdetails. Dit 
pdf-bestand is door Booking overigens niet overgelegd en derhalve niet opgenomen in het dossier. 
 
Naar het oordeel van de AP had voornoemd incident door (de [VERTROUWELIJK] van) Booking moeten 
worden doorgezet aan het Security Team van Booking voor het doen van verder onderzoek nu de e-mail in 
kwestie de exacte reserveringsdetails van de betrokkene bevatte en tevens vaststond dat de boeking via het 
platform van Booking was gemaakt. Dit te meer nu de Trip Provider reeds tot de conclusie was gekomen dat 
sprake moest zijn van een beveiligingsincident en op grond van de hem ter beschikking staande gegevens 
reeds een eerste afweging had gemaakt. Dit blijkt tevens uit het door de accommodatiemanager benoemde 
onderwerp van de e-mail: “[External] Fraud / Leaked Guest Information/ URGENT”. Het Security Team had 
reeds toen een verkennend onderzoek kunnen beginnen. 
Op 13 januari 2019 heeft (dezelfde [VERTROUWELIJK] van) Booking een tweede signaal ontvangen van 
voornoemde Trip Provider. De betrokkene in kwestie was telefonisch naar zijn persoonsgegevens gevraagd 
door  iemand  die  zich  voordeed  als  medewerker  van  Booking  en  die  op  de  hoogte  was  van  de  door  de 
betrokkene via het platform van Booking gemaakte reservering. De accommodatiemanager heeft in zijn e-
mail aan de [VERTROUWELIJK] van Booking nadrukkelijk aangegeven het incident gelijkwaardig te achten 

                                                                        
16 Richtsnoeren voor de melding van inbreuken in verband met persoonsgegevens krachtens Verordening 2016/679, Groep 
Gegevensbescherming Artikel 29, laatstelijk herzien en goedgekeurd op 6 februari 2018, 18/NL WP250rev.01. 

 

 

12/27 

 

 

Datum 
10 december 2020 

Ons kenmerk 
[VERTROUWELIJK] 

 
aan  het  eerdere  incident  en  meende  wederom  dat  sprake  moest  zijn  van  een  datalek  aan  de  kant  van 
Booking.  
 
De AP is van oordeel dat Booking in ieder geval op 13 januari 2019 geacht wordt kennis te hebben van de 
inbreuk in verband met persoonsgegevens, omdat Booking met bovenstaande informatie een redelijke 
mate van zekerheid had dat zich een veiligheidsincident heeft voorgedaan dat tot de compromittering van 
door Booking verwerkte persoonsgegevens heeft geleid. De accommodatiemanager van de Trip Provider 
had immers reeds geconcludeerd dat sprake moest zijn van een beveiligingsincident met betrekking tot 
het Extranet, waarbij persoonsgegevens van gasten waren gecompromitteerd. 
 
Gezien de alarmerende situatie had Booking het incident direct moeten doorzetten aan het Security Team 
van Booking zodat onderzoek naar de omvang van de inbreuk kon worden gedaan, hetgeen echter door 
Booking tot 31 januari 2019 is nagelaten. 
 
Op grond van het voorgaande heeft de in artikel 33, eerste lid, van de AVG voorgeschreven termijn van 72 
uur voor het melden van een inbreuk bij de AP een aanvang genomen op 13 januari 2019. Dientengevolge 
had Booking de inbreuk in verband met persoonsgegevens uiterlijk op 16 januari 2019 bij de AP moeten 
melden. Vaststaat dat Booking deze melding pas op 7 februari 2019 heeft gedaan, derhalve 22 dagen te laat.  
 
Dit geldt tevens indien zou worden uitgegaan van de datum 20 januari 2019, de datum waarop naast 
accommodatie I zich tevens een andere Trip Provider (accommodatie II) in de Verenigde Arabische 
Emiraten bij de [VERTROUWELIJK] van Booking met soortgelijke incidenten heeft gemeld. Ook in deze 
berichtgeving per e-mail is het onderwerp opzichtig met hoofdletters aangegeven: **SECURITY 
BREACH**. De inbreuk in verband met persoonsgegevens zou in dat geval 15 dagen te laat bij de 
toezichthoudende autoriteit zijn gemeld. 
 
3.4.4 Zienswijze Booking en reactie AP 
 
Melding inbreuk 
Booking heeft in haar zienswijze primair het standpunt ingenomen dat er geen sprake is van een 
overtreding nu zij pas op 4 februari 2019, na afronding van het interne onderzoek, kennis heeft genomen 
van de inbreuk waarna deze tijdig en zonder onredelijke vertraging binnen 72 uur na kennisname is 
gemeld, hetgeen volgens Booking in lijn is met artikel 33, eerste lid, van de AVG.  
 
De AP volgt dit standpunt niet. Zoals blijkt uit het voorgaande heeft de AP vastgesteld dat Booking op 13 
januari 2019 kennis heeft gekregen van de inbreuk. Hieruit volgt dat Booking de inbreuk in verband met 
persoonsgegevens niet conform het bepaalde in artikel 33, eerste lid, van de AVG heeft gemeld. 
 
Meldingen accommodaties 
Ten aanzien van het signaal van accommodatie I op 9 januari 2019 heeft Booking in haar zienswijze  
aangevoerd dat  de [VERTROUWELIJK] van Booking destijds de afweging had gemaakt dat er geen 
aanleiding bestond om de melding op te schalen naar het Security Team van Booking, omdat de 

 

 

13/27 

 

 

Datum 
10 december 2020 

Ons kenmerk 
[VERTROUWELIJK] 

 
betrokkene in kwestie was benaderd per e-mail. Booking stelt dat e-mailadressen in het Extranet worden 
gehasht en daar niet uit kunnen worden onttrokken. Verder voert Booking aan dat de getroffen 
accommodatie en de [VERTROUWELIJK] van Booking gezamenlijk tot de conclusie zouden zijn gekomen 
dat “het waarschijnlijk geen incident bij Booking was”. 
 
Voor wat betreft dit laatste, merkt de AP op dat naast het feit dat hiervoor geen onderbouwing is gegeven 
in de zienswijze, vast staat dat de [VERTROUWELIJK] van Booking niet heeft gehandeld volgens het eigen 
protocol van Booking, waarbij elk vermoeden van een incident direct dient te worden doorgezet aan het 
Security Team van Booking. De AP is van mening dat ondanks het gegeven dat e-mailadressen worden 
gehasht in het Extranet, voornoemd incident door Booking had moeten worden doorgezet aan het Security 
Team. Het feit dat de e-mail in kwestie immers de exacte reserveringsdetails van de betrokkene bevatte en 
het feit dat de boeking via het platform van Booking was gemaakt, hadden de [VERTROUWELIJK] van 
Booking moeten alarmeren en bewegen tot verdere actie.  
 
Ten aanzien van het incident van 13 januari 2019 heeft Booking aangevoerd dat de [VERTROUWELIJK] in 
kwestie geen directe overeenkomsten zag met het eerdere incident waardoor niet met een redelijke mate 
van zekerheid zou kunnen worden gesteld dat zich bij Booking een veiligheidsincident had voorgedaan.  
 
De AP is echter van oordeel dat het feit dat de (accommodatiemanager van de) Trip Provider reeds had 
afgewogen dat sprake was van een gelijkwaardig incident én het beveiligingsincident te maken moest 
hebben met het Extranet, waarvoor Booking verwerkingsverantwoordelijke is, maakt dat Booking op dat 
moment wel degelijk met een redelijke mate van zekerheid wist – en dus kennis had – dat zich een inbreuk 
in verband met persoonsgegevens had voorgedaan. Ook in dit geval waren de exacte reserveringsdetails 
van de betrokkene bekend bij een onbekende derde die zich valselijk voordeed als zijnde een medewerker 
van Booking. Op dit moment had Booking een redelijke mate van zekerheid van het beveiligingsincident 
waarbij persoonsgegevens waren gecompromitteerd. Het was in hoge mate zeker dat deze gegevens uit 
een door Booking ten behoeve van haar bedrijfsactiviteiten gebruikt platform waren verkregen, nu blijkens 
de e-mailcorrespondentie volgens de Trip Provider én de betrokkenen in kwestie kon worden uitgesloten 
dat zich aan hun zijde een beveiligingsincident had voorgedaan. 
 
Schending interne meldplicht 
Booking heeft verder aangevoerd dat het Booking niet mag worden tegengeworpen dat de procedure voor 
het melden van veiligheidsincidenten, die inhoudt dat veiligheidsincidenten door de Trip Providers via het 
zogenoemde “Partner Portal” bij het Security Team van Booking dienen te worden gemeld, door de 
accommodaties in kwestie17 is geschonden. Volgens Booking mag het schenden van die meldplicht en het 
feit dat de [VERTROUWELIJK] van Booking niet onmiddellijke escaleerde niet aan Booking als 
onderneming worden tegengeworpen. Hierbij heeft Booking gewezen op een besluit van de Hongaarse 
privacy toezichthouder, die geoordeeld zou hebben dat nalatigheid vanuit slechts één deel van de 
organisatie niet aan de hele organisatie kan worden tegengeworpen indien passende maatregelen waren 
getroffen.18 
                                                                        
17 In casu de accommodaties in de Verenigde Arabische Emiraten. 
18 Boetebesluit Hungarian National Authority for Data Protection and Freedom of Information van 21 mei 2019, NAIH/2019/3854.  

 

 

14/27 

 

 

Datum 
10 december 2020 

Ons kenmerk 
[VERTROUWELIJK] 

 
 
De AP stelt voorop dat op Booking als verwerkingsverantwoordelijke de verplichting rust om bij elk 
verontrustend signaal onderzoek te verrichten naar een eventuele inbreuk op de beveiliging van 
persoonsgegevens, zodat tijdig en in lijn met de bepalingen in de AVG kan worden gehandeld indien zich 
een inbreuk in verband met persoonsgegevens heeft voorgedaan. Dit staat volgens de AP los van eventuele 
privaatrechtelijke afspraken die Booking op dat punt eventueel gemaakt heeft met een derde partij, zoals in 
het onderhavige geval de betrokken Trip Providers. Uit paragraaf 5.1 van de door Booking overgelegde 
“Data Incident Response Policy” blijkt voorts dat ook alle vermoedens van incidenten, ook indien zij door 
“third party service providers” zoals de genoemde Trip Providers bij Booking zijn gemeld, direct dienen te 
worden doorgezet aan het Security Team van Booking: 

“Prompt Reporting 
All (suspected) Data Incidents must immediately be reported to the Booking.com security team (“Security”). This 
includes Data Incidents notified to Booking.com from any third party service providers or business partners or 
other individuals. (…)”.  

 
Zowel op 9, 13 als 20 januari 2019 zijn door de accommodaties verschillende data-incidenten gemeld bij 
(de [VERTROUWELIJK] van) Booking, hetgeen echter niet heeft geleid tot de – in eigen procedures 
vastgelegde - vereiste melding daarvan bij het Security Team. Reeds op 13 januari 2019 was de 
[VERTROUWELIJK] van Booking op de hoogte van de inbreuk, desondanks is het Security Team pas op 31 
januari 2019 op de hoogte gesteld. 
 
Voor zover Booking met verwijzing naar het besluit van de Hongaarse toezichthouder een beroep heeft 
willen doen op het gelijkheidsbeginsel, merkt de AP op dat het in die zaak niet alleen gaat om een inbreuk 
van een geheel andere orde, namelijk een inbreuk op de vertrouwelijkheid van de persoonsgegevens door 
een zelfde organisatieonderdeel (van een overheidsorgaan) en niet om een geval van “social engineering” 
waarbij sprake is van een vorm van fraude, maar ook dat de AP in dat besluit een ander oordeel van de 
toezichthouder leest dan door Booking is geschetst. Het feit dat  in die zaak te laat melding is gedaan van 
een inbreuk als bedoeld in artikel 33, eerste lid, van de AVG doordat een medewerker deze te laat had 
doorgezet wordt, anders dan Booking doet voorkomen, de organisatie in kwestie wel degelijk door de 
Hongaarse toezichthouder verweten.  
 
Risico persoonlijke levenssfeer 
Booking heeft voorts aangevoerd dat in het onderzoeksrapport ten onrechte een risico voor de persoonlijke 
levenssfeer is aangenomen zonder hierbij een analyse te maken van de door Booking geïmplementeerde 
beveiligingsmaatregelen gericht op het beschermen van de persoonlijke levenssfeer en het wegnemen van 
nadelige consequenties en heeft daarbij een aantal voorbeelden genoemd.19  
 

                                                                        
19 Genoemde voorbeelden: indien een datalek zich voordoet, blijft dit in het algemeen beperkt tot contactgegevens, zonder e-
mailadressen, en reserveringsdata; creditcard gegevens worden opgeslagen volgens de PCI DSS normen; klanten worden ingelicht 
over social engineering en andere vormen van fraude; betrokkenen zijn onmiddellijk na het constateren van het datalek geïnformeerd 
en van advies gediend en Booking heeft aangegeven alle geleden schade te vergoeden.  

 

 

15/27 

 

 

Datum 
10 december 2020 

Ons kenmerk 
[VERTROUWELIJK] 

 
De AP volgt laatstgenoemd standpunt van Booking niet. Zodra persoonsgegevens, zoals in dit geval, bij 
een daartoe onbevoegde persoon belanden en zijn ingezien, is reeds sprake van een risico voor de rechten 
en vrijheden van natuurlijke personen. Dit risico heeft zich in het onderhavige geval tevens geopenbaard 
nu betrokkenen benaderd waren door een onbekende derde die onrechtmatig over de persoonsgegevens 
van betrokkenen beschikte. Dat Booking nadien heeft toegezegd eventuele financiële schade te 
compenseren, doet niets af aan het feit dat de persoonsgegevens in verkeerde handen zijn beland. Het 
risico op eventuele gevolgen van de inbreuk is daarmee niet weggenomen.   
 
Melding binnen 72 uur 
Booking heeft verder aangevoerd dat het doen van een melding binnen 72 uur zoals bedoeld in artikel 33, 
eerste lid, van de AVG niet altijd mogelijk is. Het kan gespecialiseerde beveiligingsteams weken of 
maanden kosten om “data points” te verbinden en te concluderen dat een feitenpatroon inderdaad een 
datalek betreft dat moet worden gemeld. Verder zou het onjuist zijn en niet in overeenstemming met de 
AVG als de AP zou verwachten dat Booking in het algemeen slechts drie dagen nodig heeft om een 
onderzoek uit te voeren en kennis te nemen van een inbreuk in verband met persoonsgegevens. Daarnaast 
vermeldt de WP29 volgens Booking uitdrukkelijk in haar Richtsnoeren dat het wel even kan duren voordat 
een verwerkingsverantwoordelijke de omvang van de inbreuken kan vaststellen en de 
verwerkingsverantwoordelijke beter een zinvolle melding kan opstellen waarin meerdere, sterk op elkaar 
lijkende inbreuken worden gecombineerd dan elke inbreuk afzonderlijk te melden. Ten slotte heeft 
Booking aangevoerd dat in het onderzoeksrapport ten onrechte wordt overwogen dat Booking geen 
gegronde reden heeft gegeven voor de (vermeende) overtreding van de 72-uurs termijn. In de melding van 
7 februari 2019 worden duidelijke redenen gegeven, gelegen in het grondige onderzoek door Booking, 
waarbij Booking herhaalt dat zij zich primair op het standpunt stelt dat melding is gedaan binnen 72 uur 
nadat zij bekend werd met de inbreuk in verband met persoonsgegevens.  
 
De AP overweegt hieromtrent het volgende.  
De AP onderschrijft het standpunt dat een onderzoek naar de omvang en precieze merites van een inbreuk  
langer dan 72 uur in beslag kan nemen. Omdat het niet altijd mogelijk is om te beschikken over alle 
noodzakelijke informatie over een inbreuk waardoor een melding kan worden gedaan die voldoet aan alle 
in het artikel 33, derde lid, van de AVG neergelegde vereisten, is de mogelijkheid tot het doen van een 
melding in stappen in de AVG opgenomen. Deze mogelijkheid is in artikel 33, vierde lid, van de AVG 
vastgelegd. Dit neemt niet weg dat de melding van de inbreuk op grond van artikel 33, eerste lid, van de 
AVG binnen de wettelijk voorgeschreven termijn van 72 uur moet plaatsvinden. Zoals in paragraaf 3.3.3 
reeds opgemerkt moet Booking worden geacht op 13 januari 2019 kennis te hebben gekregen van de 
inbreuk in verband met persoonsgegevens. Dat de inbreuk op grond van artikel 33, eerste lid, van de AVG 
had moeten worden gemeld, was alsdan ook duidelijk. Booking heeft in het onderhavige geval te lang 
gewacht met het doen van de in artikel 33, eerste lid, van de AVG voorgeschreven melding. Het grondige 
onderzoek waar Booking naar verwijst rechtvaardigt geenszins de vertraging van vorenbedoelde (initiële) 
melding, waarmee dus sprake is van een onredelijke vertraging als bedoeld in artikel 33, eerste lid, van de 
AVG.   

 

 

16/27 

 

 

Datum 
10 december 2020 

Ons kenmerk 
[VERTROUWELIJK] 

 
Zinvolle melding 
Ten aanzien van hetgeen door Booking is aangevoerd met betrekking tot het opstellen van een zinvolle 
melding waarin meerdere op elkaar lijkende inbreuken gebundeld worden gemeld, overweegt de AP dat 
het er in de onderhavige zaak om draait dat Booking reeds op 13 januari 2019 kennis had van de inbreuk en 
de – al dan niet initiële – melding tijdig had moeten doen. Dat hier sprake zou zijn van meerdere op elkaar 
lijkende inbreuken die volgens Booking konden worden verpakt in één zinvolle melding acht de AP – gelet 
op hetgeen hiervoor, in paragraaf 3.4.3, is overwogen – niet relevant.  
 
Rechtvaardiging vertraagde  melding 
Booking heeft aangevoerd dat buiten de Richtsnoeren geen instructies voorhanden zijn die aangeven met 
welke argumenten een vertraagde melding kan worden gerechtvaardigd en dat de AP een nieuwe norm 
niet met terugwerkende kracht kan toepassen. Bovendien had de AP kunnen vragen om de vertraging 
nader toe te lichten.  
 
De AP overweegt hierover dat geen sprake is van het met terugwerkende kracht toepassen van een nieuwe 
norm. De in de AVG opgenomen regeling op dit punt is duidelijk: wanneer sprake is van een inbreuk in 
verband met persoonsgegevens moet deze zonder onredelijke vertraging, en indien mogelijk, uiterlijk 72 
uur na kennisname bij de toezichthoudende autoriteit worden gemeld. De Richtsnoeren geven naar het 
oordeel van de AP duiding voor het voldoen aan de in de AVG opgenomen verplichting(en) tot het melden 
van inbreuken; ze zijn daarmee geenszins te beoordelen als een nieuwe norm. Overigens ligt het ten allen 
tijde op de weg van de verwerkingsverantwoordelijke om een melding die niet tijdig kan worden gedaan, 
te voorzien van een daarvoor toereikende motivering.  
 
Praktische implicaties oordeel AP 
Booking heeft in haar zienswijze voorts haar zorgen geuit over de volgens haar praktische implicaties van 
het oordeel van de AP in het onderzoeksrapport.20 De daarin genoemde strikte uitleg brengt volgens 
Booking met zich mee dat alle potentiele beveiligingsincidenten, waarbij een kans bestaat dat 
persoonsgegevens worden gecompromitteerd, binnen 72 uur moeten worden gemeld en dat het Security 
Team elke klacht die bij Booking binnenkomt – ongeacht de wijze waarop en de inhoud daarvan – dient te 
onderzoeken. Dit zou naast een onredelijke en onrealistische administratieve belasting, tevens een 
onredelijke en onrealistische financiële belasting inhouden.21 [VERTROUWELIJK]. Als alle individuele 
klachten meteen zouden moeten worden onderzocht zoals de AP voorstaat, zou aanzienlijk meer 
mankracht nodig zijn dan nu. Zulke onredelijke organisatorische maatregelen, met bijbehorende 
buitenproportionele uitvoeringskosten, druisen in tegen de gedachte achter de beveiligingsplicht van 
artikel 32 van de AVG, aldus Booking. 
 

                                                                        
20 In paragraaf 5 van de zienswijze. 
21 [VERTROUWELIJK] 

 

 

17/27 

 

 

Datum 
10 december 2020 

Ons kenmerk 
[VERTROUWELIJK] 

 
De AP stelt voorop dat de AVG voorschrijft aan welke verplichtingen Booking in de hoedanigheid van 
verwerkingsverantwoordelijke moet voldoen. Op grond van artikel 32 van de AVG is een verwerkings-
verantwoordelijke verplicht alle passende en organisatorische maatregelen te nemen om een op het risico 
afgestemd beveiligingsniveau te waarborgen: het vermogen om een inbreuk tijdig op te sporen, aan te 
pakken en te melden moet worden beschouwd als een essentieel onderdeel van deze maatregelen.22 
Volgens de AP vloeit niet uit het onderzoeksrapport voort dat elk potentieel beveiligingsincident zou 
moeten worden gemeld en dat elke klacht die bij Booking binnenkomt door het Security Team zou moeten 
worden onderzocht. Zodra een verwerkingsverantwoordelijke op de hoogte raakt van een beveiligings-
incident of door een andere bron op de hoogte is gebracht van een mogelijke inbreuk, dient de 
verwerkingsverantwoordelijke te onderzoeken of sprake is van een meldplichtige inbreuk.23 Uit de “Data 
Incident Response Policy” blijkt dat Booking haar beleid zo heeft ingericht dat vermoedens van en 
meldingen van vermeende beveiligingsincidenten direct ter beoordeling dienen te worden opgeschaald 
naar het Security Team. Dat dit in het onderhavige geval niet is gebeurd, komt naar het oordeel van de AP 
voor rekening en risico van Booking. Daarbij wijst de AP nogmaals op de situatie dat uit de verschillende 
meldingen van de accommodaties nagenoeg geen andere conclusie mogelijk was dan dat hier sprake was 
van een substantiële meldplichtige inbreuk. 
 
Kennelijke  verschrijving in rapport 
Booking heeft aangevoerd dat het onderzoeksrapport in paragraaf 26 foutief 2 februari 2019 als datum 
noemt waarop het Security Team van Booking zijn bevindingen heeft vastgelegd maar dat die datum 
verder nergens in de stukken is genoemd. De AP gaat ervan uit dat hier sprake is van een kennelijke 
verschrijving nu in de stukken geen aanknopingspunt kan worden gevonden voor het gegeven dat het 
Security Team op 2 februari 2019 zijn bevindingen zou hebben gepresenteerd. 
 
Ten overvloede 
Hoewel dit verder in dit geval niet ter discussie staat, heeft Booking in de zienswijze aangegeven grote 
waarde te hechten aan gegevensbeveiliging en onmiddellijke actie op datalekken. Zij meent ruimschoots 
te voldoen aan de verwachtingen van artikel 34 van de AVG, en die zelfs te overtreffen, door betrokkenen 
over datalekken te informeren ook wanneer onwaarschijnlijk is dat een groot risico voor de rechten en 
vrijheden van de betrokkenen bestaat. De AP juicht dergelijke acties toe maar benadrukt dat dit Booking 
niet ontslaat van de overige in de AVG opgenomen verplichtingen, zoals de in artikel 33, eerste lid, van de 
AVG neergelegde meldplicht.  
 
3.4.5 Conclusie 
Gelet op het voorgaande is de AP van oordeel dat Booking artikel 33, eerste lid, van de AVG vanaf 16 
januari 2019 tot en met 6 februari 2019 heeft overtreden, nu Booking de inbreuk in verband met 
persoonsgegevens niet tijdig, zonder onredelijke vertraging, bij de AP heeft gemeld.  
 
                                                                        
22 Zie Richtsnoeren p. 14/15.  
23 Zie hierover uitgebreid de Richtsnoeren van de WP29. 

 

 

18/27 

 

 

Datum 
10 december 2020 

Ons kenmerk 
[VERTROUWELIJK] 

 

4. Boete 

4.1 Inleiding 
 
De AP maakt vanwege de hierboven vastgestelde overtreding gebruik van haar bevoegdheid om aan 
Booking een boete op te leggen op grond van artikel 58, tweede lid, aanhef en onder i en artikel 83, vierde 
lid, van de AVG, gelezen in samenhang met artikel 14, derde lid, van de UAVG. De AP hanteert hiervoor de 
Boetebeleidsregels 2019 (hierna: Boetebeleidsregels).24  
 
In het hiernavolgende zal de AP eerst kort de boetesystematiek uiteenzetten, gevolgd door de motivering 
van de boetehoogte in het onderhavige geval. 
 
4.2 Boetebeleidsregels Autoriteit Persoonsgegevens 2019 (Boetebeleidsregels 2019) 
 
Ingevolge artikel 58, tweede lid, aanhef en onder i en artikel 83, vierde lid, van de AVG, gelezen in 
samenhang met artikel 14, derde lid, van de UAVG, is de AP bevoegd aan Booking in geval van een 
overtreding van artikel 33, eerste lid, van de AVG een bestuurlijke boete op te leggen tot € 10.000.000 of 
tot 2% van de totale wereldwijde jaaromzet in het voorgaande boekjaar, indien dit cijfer hoger is.  
 
De AP heeft Boetebeleidsregels vastgesteld inzake de invulling van voornoemde bevoegdheid tot het 
opleggen van een bestuurlijke boete, waaronder het bepalen van de hoogte daarvan.25  
 
Ingevolge artikel 2, onder 2.1, van de Boetebeleidsregels 2019 zijn de bepalingen ter zake van overtreding 
waarvan de AP een bestuurlijke boete kan opleggen van ten hoogste het bedrag van € 10.000.000 of, voor 
een onderneming, tot 2% van de totale wereldwijde jaaromzet in het voorgaande boekjaar, indien dit cijfer 
hoger is, in bijlage 1 ingedeeld in categorie I, categorie II of categorie III.  
 
In bijlage 1 is artikel 33, eerste lid, van de AVG ingedeeld in categorie III.  
 
Ingevolge artikel 2, onder 2.3, stelt de AP de basisboete voor overtredingen ingedeeld in categorie III vast 
binnen de volgende boetebandbreedte: € 300.000 en € 750.000 en een basisboete van € 525.000. 
 
Ingevolge artikel 6 bepaalt de AP de hoogte van de boete door het bedrag van de basisboete naar boven (tot 
ten hoogste het maximum van de bandbreedte van de aan een overtreding gekoppelde boetecategorie) of 
naar beneden (tot ten laagste het minimum van die bandbreedte) bij te stellen. De basisboete wordt 
verhoogd of verlaagd afhankelijk van de mate waarin de factoren die zijn genoemd in artikel 7 daartoe 
aanleiding geven.  
 
Ingevolge artikel 7 houdt de AP onverminderd de artikelen 3:4 en 5:46 van de Algemene wet bestuursrecht 

                                                                        
24 Stcrt. 2019, 14586, 14 maart 2019. 
25 Stcrt. 2019, 14586, 14 maart 2019. 

 

 

19/27 

 

 

Datum 
10 december 2020 

Ons kenmerk 
[VERTROUWELIJK] 

 
(Awb) rekening met de factoren die zijn ontleend aan artikel 83, tweede lid, van de AVG, in de 
Beleidsregels genoemd onder a tot en met k: 
a. de aard, de ernst en de duur van de inbreuk, rekening houdend met de aard, de omvang of het doel van de 
verwerking in kwestie alsmede het aantal getroffen betrokkenen en de omvang van de door hen geleden 
schade; 
b. de opzettelijke of nalatige aard van de inbreuk; 
c. de door de verwerkingsverantwoordelijke […] genomen maatregelen om de door betrokkenen geleden 
schade te beperken; 
d. de mate waarin de verwerkingsverantwoordelijke […] verantwoordelijk is gezien de technische en 
organisatorische maatregelen die hij heeft uitgevoerd overeenkomstig de artikelen 25 en 32 van de AVG; 
e. eerdere relevante inbreuken door de verwerkingsverantwoordelijke […]; 
f. de mate waarin er met de toezichthoudende autoriteit is samengewerkt om de inbreuk te verhelpen en 
de mogelijke negatieve gevolgen daarvan te beperken; 
g. de categorieën van persoonsgegevens waarop de inbreuk betrekking heeft; 
h. de wijze waarop de toezichthoudende autoriteit kennis heeft gekregen van de inbreuk, met name of, en 
zo ja in hoeverre, de verwerkingsverantwoordelijke […] de inbreuk heeft gemeld; 
i. de naleving van de in artikel 58, tweede lid, van de AVG genoemde maatregelen, voor zover die eerder 
ten aanzien van de verwerkingsverantwoordelijke […] in kwestie met betrekking tot dezelfde 
aangelegenheid zijn genomen; 
j. het aansluiten bij goedgekeurde gedragscodes overeenkomstig artikel 40 van de AVG of van 
goedgekeurde certificeringsmechanismen overeenkomstig artikel 42 van de AVG; en 
k. elke andere op de omstandigheden van de zaak toepasselijke verzwarende of verzachtende factor, zoals 
gemaakte financiële winsten, of vermeden verliezen, die al dan niet rechtstreeks uit de inbreuk 
voortvloeien.   
 
Ingevolge artikel 9 van de Boetebeleidsregels 2019 houdt de AP bij het vaststellen van de boete zo nodig 
rekening met de financiële omstandigheden waarin de overtreder verkeert. In geval van verminderde of 
onvoldoende draagkracht van de overtreder kan de AP de op te leggen boete verdergaand matigen, indien, 
na toepassing van artikel 8.1 van de beleidsregels, vaststelling van een boete binnen de boetebandbreedte 
van de naast lagere categorie naar haar oordeel desalniettemin zou leiden tot een onevenredig hoge boete. 
 
4.3 Boetehoogte  
 
4.3.1. Aard, ernst en duur van de inbreuk 
Ingevolge artikel 7, aanhef en onder a, van de Boetebeleidsregels houdt de AP rekening met de aard, de 
ernst en de duur van de inbreuk. Bij de beoordeling hiervan betrekt de AP onder meer de aard, de omvang 
of het doel van de verwerking alsmede het aantal getroffen betrokkenen en de omvang van de door hen 
geleden schade. 
 
De bescherming van natuurlijke personen bij de verwerking van persoonsgegevens is een grondrecht. 
Krachtens artikel 8, eerste lid, van het Handvest van de grondrechten van de Europese Unie en artikel 16, 
eerste lid, van het Verdrag betreffende de werking van de Europese Unie (VWEU) heeft eenieder recht op 

 

 

20/27 

 

 

Datum 
10 december 2020 

Ons kenmerk 
[VERTROUWELIJK] 

 
bescherming van zijn persoonsgegevens. De beginselen en regels betreffende de bescherming van 
natuurlijke personen bij de verwerking van hun persoonsgegevens dienen in overeenstemming te zijn met 
hun grondrechten en fundamentele vrijheden, met name met hun recht op bescherming van 
persoonsgegevens. De AVG beoogt bij te dragen aan de totstandkoming van een ruimte van vrijheid, 
veiligheid en recht en van een economische unie, alsook tot economische en sociale vooruitgang, de 
versterking en de convergentie van de economieën binnen de interne markt en het welzijn van natuurlijke 
personen. De verwerking van persoonsgegevens moet ten dienste van de mens staan. Het recht op 
bescherming van persoonsgegevens heeft geen absolute gelding, maar moet worden beschouwd in relatie 
tot de functie ervan in de samenleving en moet conform het evenredigheidsbeginsel tegen andere 
grondrechten worden afgewogen. Elke verwerking van persoonsgegevens dient behoorlijk en rechtmatig 
te geschieden. De persoonsgegevens dienen toereikend en ter zake dienend te zijn en beperkt te blijven tot 
wat noodzakelijk is voor de doeleinden waarvoor zij worden verwerkt. Persoonsgegevens moeten worden 
verwerkt op een manier die een passende beveiliging en vertrouwelijkheid van die gegevens waarborgt, 
ook ter voorkoming van ongeoorloofde toegang tot of het ongeoorloofde gebruik van persoonsgegevens en 
de apparatuur die voor de verwerking wordt gebruikt. 
 
De melding van inbreuken moet worden gezien als een middel om de naleving van de regels in verband 
met de bescherming van persoonsgegevens te verbeteren. Indien een inbreuk in verband met 
persoonsgegevens plaatsvindt of heeft plaatsgevonden, kan dit resulteren in lichamelijke, materiele of 
immateriële schade voor natuurlijke personen of enig ander economisch of maatschappelijk nadeel voor 
de persoon in kwestie. Daarom dient de verwerkingsverantwoordelijke, zodra hij weet heeft gekregen van 
een inbreuk in verband met persoonsgegevens de toezichthouder onverwijld en zo mogelijk binnen 72 uur 
in kennis stellen van de inbreuk in verband met persoonsgegevens. De toezichthouder wordt daarmee in 
staat gesteld om haar taken en bevoegdheden, zoals neergelegd in de AVG, op goede wijze uit te voeren.  
 
Booking heeft niet alleen nagelaten de inbreuk in verband met persoonsgegevens onverwijld te melden, 
maar heeft op meerdere momenten, te weten op 9, 13 en 20 januari 2019, terwijl onverwijlde actie had 
mogen worden verwacht, stilgezeten waardoor sprake is van een (zeer) onredelijke vertraagde melding bij 
de AP. Voorts is gebleken dat Booking in plaats van het doen van een melding in stappen, er bewust voor 
heeft gekozen om eerst een grondig onderzoek te verrichten, alvorens het doen van de vereiste melding bij 
de toezichthoudende autoriteit. Dit is niet in lijn met de regeling zoals neergelegd in de AVG. 
 
Uit het door het Security Team van Booking verrichtte onderzoek is gebleken dat mogelijk 4109 
betrokkenen zijn getroffen. Dit waren hotelgasten, die via het platform van Booking hotelovernachtingen, 
bij 40 verschillende accommodaties, hadden gereserveerd. Door middel van het plegen van “social 
engineering” fraude zijn naast NAW-gegevens en gegevens betreffende hotelreserveringen ook creditcard 
gegevens bij onbevoegde derden terechtgekomen. Dit zijn gevoelige gegevens die in handen van 
onbevoegden tot financieel dan wel ander nadeel kunnen leiden. 
 
Gelet op de aard van de persoonsgegevens, het aantal persoonsgegevens, het aantal getroffen betrokkenen, 
de duur van de overtreding alsmede het belang van een tijdige melding aan de toezichthouder binnen 72 

 

 

21/27 

 

 

Datum 
10 december 2020 

Ons kenmerk 
[VERTROUWELIJK] 

Opzettelijke of nalatige aard van de inbreuk (verwijtbaarheid) 

 
uur, is naar het oordeel van de AP sprake van een ernstige overtreding, maar de AP ziet in dit geval geen 
aanleiding om het basisboetebedrag te verhogen of te verlagen. 
 
4.3.2 
Ingevolge artikel 5:46, tweede lid, van de Awb houdt de AP bij de oplegging van een bestuurlijke boete 
rekening met de mate waarin deze aan de overtreder kan worden verweten. Ingevolge artikel 7, onder b, 
van de Boetebeleidsregels 2019 houdt de AP rekening met de opzettelijke of nalatige aard van de inbreuk. 
 
Artikel 33, eerste lid, van de AVG schrijft voor dat een inbreuk in verband met persoonsgegevens zonder 
onredelijke vertraging dient te worden gemeld en, indien mogelijk, uiterlijk 72 uur nadat de 
verwerkingsverantwoordelijke daarvan kennis heeft genomen. Een meldplicht als zodanig kent Nederland 
reeds sinds 1 januari 2016, toen deze norm werd geïntroduceerd in de Wet bescherming persoonsgegevens 
(Wbp).26 
De AP stelt zich ten aanzien van de kennis, die een normadressaat, zoals in dit geval Booking, van de 
toepasselijke wet- en regelgeving geacht wordt te hebben, op het standpunt dat als uitgangspunt heeft te 
gelden dat marktpartijen een eigen verantwoordelijkheid dragen om zich aan de wet te houden.27  
De AP heeft marktpartijen ook ruimschoots voorgelicht over de toepasselijke wet- en regelgeving, zodat 
verondersteld mag worden dat ook Booking hiermee bekend was. Daarnaast is in de media uitvoerig 
aandacht besteed aan de meldplicht datalekken. 
 
Uit het hierboven weergegeven wettelijk kader in samenhang met de toepasselijke richtsnoeren van de 
WP29, waar Booking reeds voor de inbreuk kennis van had kunnen nemen, volgt naar het oordeel van de 
AP voldoende duidelijk dat Booking de inbreuk tijdig aan de AP had moeten melden en dat dit zonder 
onredelijke vertraging, maar in elk geval uiterlijk binnen 72 uur na 13 januari 2019 had moeten geschieden. 
Bovendien had de melding aan de AP voorwaardelijk kunnen worden gedaan, in de zin dat de melding 
naderhand zou kunnen worden aangevuld. Die mogelijkheid wordt in de AVG uitdrukkelijk geboden. 
Indien twijfel had gerezen over de reikwijdte van het gebod dan heeft, ook volgens vaste rechtspraak, te 
gelden dat van een professionele en multinationaal opererende marktpartij als Booking mag worden 
verlangd dat deze zich terdege informeert of laat informeren over de beperkingen waaraan haar 
gedragingen zijn onderworpen, zodat zij haar gedrag van meet af aan had kunnen afstemmen op de 
reikwijdte van dat gebod.28 
 
Het disculpeert Booking als zelfstandig drager van rechten en plichten naar het oordeel van de AP niet dat 
een [VERTROUWELIJK] van Booking in strijd heeft gehandeld met het eigen protocol van Booking dat 
voorschrijft elk vermoeden van een incident direct ter beoordeling door te zetten aan het Security Team. 
Dit is toe te rekenen aan Booking. 
 

                                                                        
26 In artikel 34a, eerste lid, van de Wbp.  
27 Vgl. CBb 25 juni 2013, ECLI:NL:CBB:2013:4, r.o. 2.3, CBb 25 januari 2017, ECLI:NL:CBB:2017:14, r.o. 5.2, CBb 8 maart 2017, 
ECLI:NL:CBB:2017:91, r.o. 6. 
28 Vgl. CBb 22 februari 2012, ECLI:NL:CBB:2012:BV6713, r.o. 4.3, CBb 19 september 2016, ECLI:NL:CBB:2016:290, r.o. 8.6., CBb 19 
september 2016, ECLI:NL:CBB:2016:372, r.o. 6.3.  

 

 

22/27 

 

 

Datum 
10 december 2020 

Ons kenmerk 
[VERTROUWELIJK] 

 

Schadebeperkende maatregelen 

Booking heeft 22 dagen te laten gemeld. De AP acht dit verwijtbaar. De AP ziet evenwel geen aanleiding 
om het basisbedrag van de boete op grond van artikel 7, onder b, van de Boetebeleidsregels 2019 te 
verhogen of te verlagen. 
 
4.3.3 
Ingevolge artikel 7, onder c, van de Boetebeleidsregels 2019 houdt de AP rekening met de door de 
verwerkingsverantwoordelijke genomen maatregelen om de door betrokkenen geleden schade te 
beperken. 
 
Booking heeft in haar zienswijze naar voren gebracht diverse concrete herstelacties te hebben 
ondernomen om eventuele schade voor betrokkenen te beperken. Zo heeft Booking betrokkenen ingelicht 
en geadviseerd over het nemen van schadebeperkende maatregelen. Verder heeft Booking zich bereid 
verklaard eventuele door betrokkenen (geleden of nog te lijden) schade te vergoeden.  Ten slotte heeft 
Booking de getroffen accommodaties onmiddellijk ingelicht en waarschuwingen op het platform van 
Booking geplaatst.   
 
De AP is van mening dat hoewel Booking heeft nagelaten de inbreuk op tijd te melden bij de 
toezichthouder, het Booking siert dat zij genoemde maatregelen heeft getroffen en zich bereid heeft 
verklaard eventuele schade te vergoeden. Het feit dat Booking op dit punt uiteindelijk voortvarend heeft 
opgetreden, waardoor de schadelijke gevolgen voor betrokkenen hoogstwaarschijnlijk beperkt zijn 
gebleven, weegt de AP mee bij het bepalen van de boetehoogte.  
 
Gezien de door Booking naar aanleiding van de inbreuk getroffen maatregelen om de schade voor 
betrokkenen te beperken, ziet de AP aanleiding om het basisbedrag van de boete op grond van artikel 7, 
onder c, van de Boetebeleidsregels 2019 te verlagen met € 50.000. 
 
4.3.4 
De AP ziet voorts geen aanleiding het basisbedrag van de boete op grond van de overige in artikel 7 van de 
Boetebeleidsregels 2019 genoemde omstandigheden, voor zover van toepassing in het voorliggende geval, 
te verhogen of te verlagen.  
 
De AP stelt het boetebedrag inzake overtreding van artikel 33, eerste lid, van de AVG gelet op de in artikel 
7 van de AVG genoemde factoren vast op € 475.000.   
 
4.3.5 
Booking heeft ten aanzien van het opleggen van een bestuurlijke boete in haar zienswijze primair 
aangevoerd dat het opleggen van een bestuurlijke boete niet evenredig zou zijn. Door Booking is daarbij 
verwezen naar boetes die voor overtredingen van artikel 33, eerste lid, van de AVG zijn opgelegd door de 
Litouwse, Hongaarse en Hamburgse Autoriteit.29 Booking stelt zich op het standpunt dat in het kader van 

Zienswijze Booking en reactie AP 

Overige omstandigheden 

                                                                        
29 Paragraaf 9.2, onder a, van de zienswijze. 

 

 

23/27 

 

 

Datum 
10 december 2020 

Ons kenmerk 
[VERTROUWELIJK] 

 
het idee van harmonisatie voor soortgelijke overtredingen binnen Europa gelijke boetes dienen te worden 
opgelegd.  
 
Momenteel zijn op Europees niveau geen gezamenlijke uitgangspunten voor de berekening van 
boetebedragen overeen gekomen. Zodoende hanteert de AP zelfstandig de door haar vastgestelde 
Boetebeleidsregels voor de berekening van boetebedragen. Bovendien beoordeelt de AP deze zaak op zijn 
eigen merites en dus naar de specifieke feiten en omstandigheden van deze zaak. Het hoeft geen betoog 
dat deze per zaak  verschillend zijn en daarmee niet met elkaar vergelijkbaar. Tot slot zijn de door Booking 
in haar zienswijze naar voren gebrachte boetebesluiten van andere privacy toezichthouders niet tot stand 
gekomen via het zogenoemde coherentiemechanisme, zoals neergelegd in hoofdstuk 7 van de AVG, en is 
de AP zodoende reeds daarom niet gebonden aan die beslissingen en niet gehouden om in de onderhavige 
zaak een boete van gelijke hoogte op te leggen. 
 
Booking heeft daarnaast aangevoerd dat het opleggen van een bestuurlijke boete in strijd zou zijn met het 
lex certa-beginsel, omdat duidelijke richtsnoeren van de AP en het Europees Comité voor 
Gegevensbescherming voor het motiveren van een vertraagde melding van een datalek ontbreken. 
 
De AP deelt ook dit standpunt van Booking niet en verwijst hiervoor naar hetgeen in paragrafen 3.4.4 en 
4.3.2 van dit besluit is overwogen.  
 
Ten slotte heeft Booking (meer) subsidiair aangevoerd dat indien de AP toch besluit om een boete op te 
leggen, deze op grond van artikel 6 jo. 8.1 van de Boetebeleidsregels dient te worden verlaagd naar de 
laagste boete in categorie II.  
 
Met betrekking tot de aard, ernst en duur van de overtreding heeft Booking kort gezegd aangevoerd dat de 
door Booking genomen preventieve en corrigerende maatregelen het aantal getroffen personen en de 
omvang van de schade hebben beperkt.  
 
De AP ziet, onder verwijzing naar paragraaf 4.3.1, op basis hiervan geen aanleiding af te zien van het 
opleggen van een bestuurlijke boete of het boetebedrag te verlagen.  
 
Ten aanzien van de opzettelijke of nalatige aard van de inbreuk heeft Booking aangevoerd dat de 
overtreding niet volgt uit enig opzet of nalatigheid zijdens Booking en verwijst hiervoor naar de technische 
en organisatorische maatregelen die zijn getroffen ter voorkoming van ‘social engineering’ incidenten en 
ter beperking van gevolgen.  
  
De AP wijst dit standpunt van de hand. Zoals in paragraaf 4.3.2 is neergelegd, is de AP van mening dat 
sprake is van een nalatigheid die valt toe te rekenen aan Booking. De AP ziet hierin geen aanleiding het 
basis boetebedrag te verhogen of te verlagen. 
 

 

 

24/27 

 

 

Datum 
10 december 2020 

Ons kenmerk 
[VERTROUWELIJK] 

 
Met betrekking tot de genomen maatregelen om de schade te beperken stelt Booking dat de technische en 
organisatorische maatregelen die zij heeft getroffen passend zijn en mogelijk zelfs de vereisten van de AVG 
overtreffen.  
 
Zoals hiervoor in paragraaf 4.3.3 aan de orde is gekomen, ziet de AP hierin aanleiding het 
basisboetebedrag te verlagen.  
 
Ten aanzien van de mate van verantwoordelijkheid gezien de door Booking op grond van de artikelen 25 en 
32 van de AVG getroffen technische en organisatorische maatregelen heeft Booking aangevoerd dat de 
systemen en organisatie van Booking zodanig zijn opgezet dat de beginselen van gegevensbescherming 
doeltreffend kunnen worden geïmplementeerd, waarbij Booking herhaalt dat zij gezien de getroffen 
maatregelen en de aard van het incident niet aansprakelijk kan worden gesteld voor het datalek en de 
vermeende overtreding. 
 
De AP deelt dit standpunt niet. Van een professionele partij als Booking mag, mede gelet op de aard en de 
omvang van de verwerking, worden verwacht dat zij zich terdege van de voor haar geldende normen 
vergewist en deze naleeft. Zoals eerder overwogen in paragraaf 4.3.2 van dit besluit is Booking ten volle 
verantwoordelijk te houden voor de overtreding. Daarom ziet de AP ook hierin geen aanleiding de boete te 
verlagen. 
 
Met betrekking tot eerdere relevante inbreuken op de AVG heeft Booking aangevoerd dat zij geen eerdere 
berichten van de AP heeft ontvangen over vermeende overtredingen van artikel 33, eerste lid, van de AVG. 
 
De AP ziet niet in waarom dit standpunt van Booking zou moeten leiden tot een vermindering van het 
basisboetebedrag. Het feit dat de AP Booking niet eerder heeft aangeschreven voor een identieke 
overtreding leidt niet tot de vaststelling dat een verlaging van het boetebedrag in aanmerking komt.  
[VERTROUWELIJK]  
 
Ten aanzien van de samenwerking tussen Booking en de AP teneinde de vermeende overtreding te 
verhelpen en de mogelijke negatieve gevolgen daarvan te beperken, heeft Booking aangevoerd dat zij 
volledige medewerking heeft verleend aan de AP door tijdig alle vragen te beantwoorden en indien door de 
AP om een nadere verklaring van de vertraging van de melding had gevraagd, zou deze verklaring zijn 
gegeven. 
 
De AP ziet hierin geen aanleiding tot het verlagen van het boetebedrag. De AP is van oordeel dat de 
medewerking van Booking niet verder is gegaan dan haar wettelijke plicht om te voldoen aan artikel 33, 
eerste lid, van de AVG. Booking heeft daarmee niet op bijzondere wijze samengewerkt met de AP.  
 
Ten aanzien van de overige factoren heeft Booking kort gezegd aangevoerd dat de gegevens geen 
betrekking hebben op bijzondere categorieën van persoonsgegevens of een kwetsbare groep personen, 
Booking volledig transparant naar betrokkenen en de AP is geweest en het datalek zelf bij de AP heeft 
gemeld. Ten slotte heeft Booking aangevoerd dat indien zij haar melding eerder aan de AP had gedaan, dit 

 

 

25/27 

 

 

Datum 
10 december 2020 

Ons kenmerk 
[VERTROUWELIJK] 

 
niet zou hebben geleid tot andere maatregelen zijdens Booking of verdere beperking van de risico’s voor de 
persoonlijke levenssfeer van betrokkenen. Geen enkele betrokkene heeft enigerlei nadeel ondervonden 
door het tijdstip van de melding, aldus Booking.  
 
Ook hierin volgt de AP de zienswijze van Booking niet. Ondanks het feit dat de inbreuk, voor zover wij 
weten, geen bijzondere persoonsgegevens heeft getroffen, Booking zelfstandig betrokkenen heeft 
geïnformeerd en de (financiële) gevolgen voor betrokkenen beperkt zijn gebleven, ziet de AP door de ernst 
van de overtreding en de verwijtbaarheid van Booking geen aanleiding om het boetebedrag verder te 
verlagen. De AP verwijst voor de motivering hiervan naar paragrafen 4.3.1 en 4.3.2. 
 
4.3.6 Evenredigheid en wettelijk boetemaximum 
Tot slot beoordeelt de AP op grond van artikelen 3:4 en 5:46 van de Awb (evenredigheidsbeginsel) of de 
toepassing van haar beleid voor het bepalen van de hoogte van de boete gezien de omstandigheden van het 
concrete geval, niet tot een onevenredige uitkomst leidt. Toepassing geven aan het evenredigheidsbeginsel 
brengt volgens de Boetebeleidsregels 2019 mee dat de AP bij het vaststellen van de boete zo nodig 
rekening houdt met de financiële omstandigheden waarin de overtreder verkeert.  
 
Gelet op al wat hiervoor is overwogen, is de AP van oordeel dat de hoogte van de op te leggen boete niet tot 
een onevenredige uitkomst leidt. Daarnaast is het onderhavige besluit tot stand gekomen via het in de 
AGV voorgeschreven coherentiemechanisme. De overige (betrokken) toezichthouders in Europa hebben 
het oordeel van de AP onderschreven.   
 
De AP ziet geen aanleiding om aan te nemen dat Booking een boete van € 475.000,-- gezien haar 
financiële positie niet zou kunnen dragen. 
 
4.4 Conclusie 
 
De AP stelt het totale boetebedrag vast op € 475.000.  
 

 

 

 

 

26/27 

 

 

Datum 
10 december 2020 

Ons kenmerk 
[VERTROUWELIJK] 

 

5. Dictum 

Boete 
 
De AP legt aan Booking, wegens overtreding van artikel 33, eerste lid, van de AVG een bestuurlijke boete 
op ten bedrage van € 475.000,-- (zegge: vierhonderdvijfenzeventigduizend euro).30 
 
 

Hoogachtend, 
Autoriteit Persoonsgegevens,  

 
 
 
drs. C.E. Mur  
Bestuurslid  
 
 
Rechtsmiddelenclausule 
Indien u het niet eens bent met dit besluit kunt u binnen zes weken na de datum van verzending van het 
besluit digitaal of op papier een bezwaarschrift indienen bij de Autoriteit Persoonsgegevens.  
Ingevolge artikel 38 van de UAVG schort het indienen van een bezwaarschrift de werking van de 
beschikking tot oplegging van de bestuurlijke boete op. 
Voor het indienen van digitaal bezwaar, zie www.autoriteitpersoonsgegevens.nl, onder het kopje Bezwaar 
maken tegen een besluit, onderaan de pagina onder de kop Contact met de Autoriteit Persoonsgegevens. 
Het adres voor het indienen op papier is: Autoriteit Persoonsgegevens, postbus 93374, 2509 AJ Den Haag.  
Vermeld op de envelop ‘Awb-bezwaar’ en zet in de titel van uw brief ‘bezwaarschrift’.  
Schrijf in uw bezwaarschrift ten minste: 
- uw naam en adres; 
- de datum van uw bezwaarschrift; 
- het in deze brief genoemde kenmerk (zaaknummer); of een kopie van dit besluit bijvoegen; 
- de reden(en) waarom u het niet eens bent met dit besluit; 
- uw handtekening.  
 
 
 
 

                                                                        
30 De AP zal voornoemde vordering uit handen geven aan het Centraal Justitieel Incassobureau (CJIB).  
 

 

 

27/27 


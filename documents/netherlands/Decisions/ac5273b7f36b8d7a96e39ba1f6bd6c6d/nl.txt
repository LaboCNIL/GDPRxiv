 

Vertrouwelijk/Aangetekend 
[VERTROUWELIJK] 

 

 

Datum 
4 februari 2021 
 
 

Ons kenmerk 
[vertrouwelijk] 
 
Contactpersoon 
[vertrouwelijk] 
 
 

 
Onderwerp 
Besluit tot het opleggen van een bestuurlijke boete 
 

 

 

Autoriteit Persoonsgegevens 
Postbus 93374, 2509 AJ  Den Haag 
Bezuidenhoutseweg 30, 2594 AV  Den Haag 
T 070 8888 500 - F 070 8888 501 
autoriteitpersoonsgegevens.nl 

 

 

 
 
 
 
 

 

 

Geachte [betrokkene], 
 
De Autoriteit Persoonsgegevens (hierna: AP) heeft besloten om u een bestuurlijke boete van € 12.000,00 
op te leggen. De AP is van oordeel dat u in ieder geval in de periode van 1 juli 2018 tot en met 29 mei 2019 
niet heeft voldaan aan uw verplichting om bij het verwerken van persoonsgegevens passende technische 
en organisatorische maatregelen te treffen (artikel 32, eerste lid, van de Algemene verordening 
gegevensbescherming; hierna: AVG).  
 
Hierna wordt het besluit toegelicht. Paragraaf 1 bevat een inleiding. In paragraaf 2 wordt ingegaan op de 
verwerking, verwerkingsverantwoordelijkheid en de geconstateerde overtreding. In paragraaf 3 wordt 
ingegaan op de bevoegdheid van de AP om een boete op te leggen, en de hoogte van de boete. Paragraaf 4 
bevat tot slot de beslissing (het dictum) en de rechtsmiddelenclausule.  
 
Inleiding 
 

1. 

1.1.  Over de overtreder 

 
De onderneming “[onderneming]” wordt gedreven door [betrokkene]. Op de website van de 
orthodontiepraktijk is vermeld dat de praktijk, naast [betrokkene] als orthodontist, elf werknemers heeft. 
De praktijk is gevestigd aan de [adres] en de onderneming is ingeschreven in het handelsregister van de 
Kamer van Koophandel onder nummer [kvk-nummer]. 
 
 

  

 

1

 

 

Datum 
4 februari 2021 

Ons kenmerk 
[vertrouwelijk] 

1.2. 

2. 

2.1. 

 
Aanleiding voor het onderzoek en procesverloop 
 
Op 27 november 2018 heeft de AP een klacht ontvangen als bedoeld in artikel 77 van de AVG. Volgens de 
klacht worden via het inschrijfformulier op de website van de orthodontiepraktijk gevoelige gegevens 
gevraagd, zoals het burgerservicenummer (hierna: BSN), maar worden de gegevens vervolgens 
niet-versleuteld verzonden.  
 
De AP heeft op 26 februari 2019 de website van de orthodontiepraktijk bezocht en daarvan screenshots 
gemaakt.  
 
Bij brief van 29 mei 2019 heeft de AP [betrokkene] om inlichtingen verzocht. [Betrokkene] heeft daar bij 
brief van 4 juni 2019 op gereageerd. 
 
De AP heeft op 4 juli 2019 opnieuw de website van de orthodontiepraktijk bezocht en daarvan screenshots 
gemaakt. 
 
Bij brief van 12 augustus 2019 heeft de AP [betrokkene] om nadere inlichtingen verzocht. [Betrokkene] 
heeft daar bij brief van 19 augustus 2019 op gereageerd. 
 
De bevindingen en conclusies van het onderzoek zijn vastgelegd in een rapport van 27 augustus 2019. 
 
Bij brief van 12 september 2019 heeft de AP het onderzoeksrapport aan [betrokkene] gezonden. De AP 
heeft daarbij het voornemen geuit om een bestuurlijke boete op te leggen en [betrokkene] in de 
gelegenheid gesteld om daarop een zienswijze te geven.  
 
Bij brief van 7 oktober 2019, aangevuld bij die van 9 en 12 december 2019, heeft [betrokkene] een 
zienswijze ingediend.  
 
Feiten en beoordeling  
 
De relevante wet- en regelgeving is vermeld in de bijlage bij dit besluit.  
 
Verwerking van persoonsgegevens 
 
Ten tijde van de klacht bevatte de website van de orthodontiepraktijk een formulier voor het inschrijven 
van nieuwe patiënten. Dit formulier bevatte velden voor onder meer NAW-gegevens, geboortedatum, 
BSN, telefoonnummers van de patiënt en de ouders, gegevens over de school, huisarts, tandarts en de 
verzekeringsmaatschappij. Deze gegevens betreffen informatie over een geïdentificeerde of 
identificeerbare natuurlijke persoon, en zijn aldus persoonsgegevens als bedoeld in artikel 4, aanhef en 
onder 1, van de AVG.  
 

 

 

2/20

 

 

Datum 
4 februari 2021 

Ons kenmerk 
[vertrouwelijk] 

 
Uit de brief van [betrokkene] van 19 augustus 2019 volgt dat na het verzenden van het formulier, de 
ingevulde gegevens online werden opgeslagen. De orthodontiepraktijk ontving per e-mail een melding 
van de nieuwe inschrijving. Een medewerker van de praktijk logde in op de website, opende de gegevens 
van de inschrijving en maakte een nieuwe patiënt aan in het eigen patiëntenbestand. Vervolgens werden 
de online opgeslagen gegevens verwijderd, aldus [betrokkene]. Dit geheel van verwerkingen, maar ook 
ieder onderdeel daarvan, waaronder het vastleggen, opslaan en vernietigen van gegevens, is een 
verwerking van persoonsgegevens als bedoeld in artikel 4, aanhef en onder 2, van de AVG. 
 
Verwerkingsverantwoordelijke 
 
[Betrokkene] bepaalt het doel en de middelen van de verwerking van persoonsgegevens. Het 
inschrijfformulier dient er immers toe om gegevens te verkrijgen van nieuwe patiënten van de door haar 
als eenmanszaak gevoerde orthodontiepraktijk, benodigd voor de behandeling en de financiële 
afhandeling daarvan. [Betrokkene] is aldus de verwerkingsverantwoordelijke, bedoeld in artikel 4, aanhef 
en onder 7, van de AVG.  
 

2.2. 

2.3.  Overtreding met betrekking tot de beveiliging van de verwerking 

 

2.3.1.  Inleiding 

 
De verwerkingsverantwoordelijke is er op grond van artikel 32, eerste lid, van de AVG toe gehouden om 
passende technische en organisatorische maatregelen te treffen, om de verwerking van persoonsgegevens 
te beveiligen tegen onder meer verlies of onrechtmatige verwerking van de gegevens. Deze maatregelen 
dienen een passend beveiligingsniveau te waarborgen, rekening houdend met de stand van de techniek en 
de uitvoeringskosten, de risico’s van de verwerking en de aard van de te beschermen gegevens. 
 
De vraag of de verwerkingsverantwoordelijke de in artikel 32, eerste lid, van de AVG genoemde 
maatregelen heeft getroffen, wordt in gevallen als het voorliggende als volgt beoordeeld. De verwerking 
van het BSN van een patiënt door een zorgverlener dient te voldoen aan NEN 7510. Dat is een 
informatiebeveiligingsnorm voor de gezondheidszorg. De verplichting om aan die norm te voldoen volgt 
uit artikel 2 van de Regeling gebruik burgerservicenummer in de zorg, gelezen in samenhang met artikel 8 
van de Wet aanvullende bepalingen verwerking persoonsgegevens in de zorg.1 Ook buiten deze wettelijke 
plicht met betrekking tot het BSN, geldt voor de gezondheidszorg dat NEN 7510 de algemeen 
geaccepteerde beveiligingsstandaarden bevat.2 NEN 7510 is nader uitgewerkt in NEN 7510-1 en 
NEN 7510-2. 
 
In hoofdstuk 10 van NEN 7510-2 wordt ingegaan op beheersmaatregelen met betrekking tot cryptografie. 
Deze maatregelen hebben ten doel te zorgen voor correct en doeltreffend gebruik van cryptografie om de 

                                                                        
1 Artikel 8, eerste lid, van deze wet heeft betrekking op het verlenen van zorg. Uit artikel 1, aanhef en onder b, van die wet volgt dat de 
financieel-administratieve afwikkeling daar ook toe behoort. Die afwikkeling begint met het doen aanleveren van de daarvoor vereiste 
gegevens, zoals het BSN. Vergelijk de totstandkomingsgeschiedenis van deze bepaling (Kamerstukken II 2005/06, 30 380, nr. 3, blz. 20). 
2 Vergelijk de CBP Richtsnoeren Beveiliging van persoonsgegevens (Stcrt. 2013 nr. 5174, p. 11). 

 

 

3/20

 

 

Datum 
4 februari 2021 

Ons kenmerk 
[vertrouwelijk] 

 
vertrouwelijkheid, authenticiteit en/of integriteit van informatie te beschermen. In paragraaf 10.1.1 is 
vermeld dat ter bescherming van informatie een beleid voor het gebruik van cryptografische 
beheersmaatregelen behoort te worden ontwikkeld en geïmplementeerd. Deze kunnen onder meer 
worden gebruikt met het doel de vertrouwelijkheid te waarborgen, door de codering van informatie te 
gebruiken om gevoelige of essentiële informatie, tijdens opslag of verzending, te beschermen.  
 
In hoofdstuk 13 van NEN 7510-2 wordt ingegaan op beheersmaatregelen met betrekking tot 
communicatiebeveiliging. Paragraaf 13.2 bevat beheersmaatregelen met betrekking tot 
informatietransport. Het doel van deze beheersmaatregelen is het handhaven van de beveiliging van 
informatie die wordt uitgewisseld binnen een organisatie en met een externe entiteit. In paragraaf 13.2.1 is 
vermeld dat bij het gebruik van communicatiefaciliteiten voor informatietransport, in overweging moet 
worden genomen gebruik te maken van cryptografische technieken, bijvoorbeeld om de vertrouwelijkheid, 
integriteit en authenticiteit van informatie te beschermen. 
 
Met betrekking tot de stand van de techniek ten aanzien van cryptografische technieken is verder van 
belang dat ook het Nationaal Cyber Security Centrum (hierna: NCSC) op diens website wijst op het belang 
van het beschermen van communicatie als gevoelige informatie via een verbinding wordt verstuurd.3 
Volgens het NCSC is TLS (Transport Layer Security) het meest gebruikte protocol voor het beveiligen van 
verbindingen op internet. Toepassing van TLS op webverkeer geschiedt via het HTTPS-protocol aan de 
hand van een TLS-certificaat. 
 
Een TLS-certificaat kan kosteloos worden verkregen,4 al dienen in de regel kosten te worden gemaakt om 
het certificaat door een IT’er op de server te laten installeren of vernieuwen omdat de geldigheidsduur is 
verstreken. Dit zijn kortdurende handelingen waar slechts loonkosten mee gemoeid zijn. 
 

2.3.2.  Feiten 

 
[Betrokkene] heeft verklaard dat de website van de orthodontiepraktijk op 4 juni 2010 online is gegaan.5 
Omdat ten tijde van het eerste informatieverzoek van de AP al aan een nieuwe website werd gewerkt, heeft 
zij de toen bestaande website aangeduid als ‘oude website’. 
 
De AP heeft de website – die inmiddels is vervangen door een andere – op 26 februari 2019 bezocht. 
Daarbij is geconstateerd dat de website, zoals vermeld, een formulier bevatte voor de inschrijving van 
nieuwe patiënten. Dit formulier bevatte velden voor onder meer de contactgegevens van de patiënt en 
diens ouders en het BSN van de patiënt. De AP heeft tevens geconstateerd dat de website ten tijde van het 
bezoek in het geheel geen gebruik maakte van een versleutelde verbinding. Dit blijkt uit de screenshots in 
bijlage 9 van het onderzoeksrapport, waarvan hieronder een uitsnede is opgenomen: 

                                                                        
3 https://www.ncsc.nl/onderwerpen/verbindingsbeveiliging.  
4 Bijvoorbeeld bij non-profit certificaatautoriteit Let’s Encrypt, < https://letsencrypt.org/>. Er zijn certificaatautoriteiten die kostbare 
certificaten aanbieden (Extended Validation, of EV). Zulke certificaten bieden meer informatie over de partij aan wie het certificaat is 
verstrekt, maar leiden niet tot een andere of betere encryptie van uitgewisselde informatie. 
5 Brief van 19 augustus 2019, bijlage 8 bij het onderzoeksrapport. 

 

 

4/20

 

 

Datum 
4 februari 2021 

 

Ons kenmerk 
[vertrouwelijk] 

Figuur 1: Uitsnede van de pagina-formatie van de website [url]. 

 

 

 

In het getoonde venster is onder het kopje “Technische details” een melding “Niet versleutelde verbinding” 
opgenomen. Deze melding luidt: “De website [url] ondersteunt geen versleuteling voor de pagina die u 
bekijkt. Gegevens die zonder versleuteling over het internet worden verzonden, kunnen onderweg door 
anderen worden ingezien.” 
 
[Betrokkene] heeft erkend dat de oude website geen gebruik maakte van een versleutelde verbinding.6 De 
ontwikkelaar van de oude website heeft haar nooit gewezen op die mogelijkheid. Anders had zij daar zeker 
gebruik van gemaakt, aldus [betrokkene]. 
 
Uit de brief van [betrokkene] van 19 augustus 2019 volgt dat als een formulier werd verzonden, de 
gegevens werden opgeslagen op de webserver waarop de oude website draaide. De orthodontiepraktijk 
kreeg daarvan een notificatie. Na het inloggen op de website werden de opgeslagen gegevens ingezien, 
overgenomen in de administratie van de praktijk en tot slot verwijderd van de webserver. Tussen juli 2018 
en juni 2019 heeft de praktijk hooguit tien online inschrijvingen ontvangen, aldus [betrokkene].  
                                                                        
6 Zienswijze van 7 oktober 2019 op het voornemen tot oplegging van een bestuurlijke boete. 

 

 

5/20

 

 

Datum 
4 februari 2021 

Ons kenmerk 
[vertrouwelijk] 

 
 
[Betrokkene] heeft de oude website op 29 mei 2019 offline laten halen.7  
 
De AP heeft op 4 juli 2019 opnieuw de website van de orthodontiepraktijk bezocht en geconstateerd dat de 
website, inmiddels vernieuwd, wél gebruik maakte van een versleutelde verbinding, maar niet langer een 
online inschrijfformulier omvat. In plaats daarvan wordt nu een inschrijfformulier aangeboden in de vorm 
van een PDF-bestand, dat kan worden gedownload, uitgeprint, ingevuld, en afgeleverd bij de praktijk. 
 

2.3.3.  Beoordeling 

 
De vraag of [betrokkene] de in artikel 32, eerste lid, van de AVG bedoelde passende technische en 
organisatorische maatregelen heeft getroffen moet – zoals vermeld onder 2.3.1 – worden beantwoord aan 
de hand van NEN 7510. Deze NEN-norm is voor het gebruik van het BSN verplicht gesteld en voor de zorg 
geldt dat deze norm ook overigens de geaccepteerde beveiligingsstandaarden bevat. 
 
De AP stelt vast dat de oude website van de orthodontiepraktijk niet beschikte over een TLS-certificaat en 
daardoor geen gebruik maakte van het HTTPS-protocol. De communicatie met de website, waaronder het 
verzenden van een ingevuld inschrijvingsformulier, verliep daardoor over een niet-versleutelde en dus 
onbeveiligde verbinding. Hierdoor schepte het enkele beschikbaar hebben van het inschrijvingsformulier 
een verhoogd risico op een “man-in-the-middle-aanval”, waarbij verzonden informatie wordt 
onderschept en uitgelezen en/of gewijzigd, zonder dat de verzendende en ontvangende partij daar weet 
van hebben. Aldus staat vast dat [betrokkene] geen beheersmaatregelen heeft getroffen met betrekking tot 
communicatiebeveiliging. Dat is niet in overeenstemming met het bepaalde in NEN 7510 (waaronder de 
paragrafen 10.1 en 13.2). 
 
Bedacht moet worden dat de patiënten van een orthodontiepraktijk in de regel minderjarige kinderen zijn. 
Dit volgt uit de aard van de behandeling, de velden van het inschrijfformulier (waarin wordt gevraagd om 
de gegevens van de ouders) en het beeldmateriaal op de website van de orthodontiepraktijk. Het zijn dus 
de gegevens van deze minderjarige kinderen die over de niet-versleutelde, onbeveiligde verbinding zijn 
verzonden. Daarbij komt dat het niet alleen gaat om het BSN, maar ook om gegevens die nauw verwant 
zijn aan de gezondheid van de desbetreffende patiënt. 
 
Gelet op enerzijds de gevoelige aard van de gegevens die via het inschrijvingsformulier konden worden 
verzonden, en anderzijds de stand van de techniek en de daarmee samenhangende zeer geringe 
uitvoeringskosten van een versleutelde verbinding, is de conclusie dat [betrokkene] geen passende 
technische en organisatorische maatregelen heeft getroffen om de verwerking van persoonsgegevens te 
beveiligen tegen verlies of onrechtmatige verwerking. Daarmee heeft zij artikel 32, eerste lid, van de AVG 
overtreden. 
 
 

 

                                                                        
7 Brief van 19 augustus 2019, bijlage 8 bij het onderzoeksrapport. 

 

 

6/20

 

 

Datum 
4 februari 2021 

 

2.3.4.  Zienswijze en reactie AP 

Ons kenmerk 
[vertrouwelijk] 

 
[Betrokkene] heeft in haar zienswijze op het voornemen om een bestuurlijke boete op te leggen het 
volgende naar voren gebracht. 
 
De ontwikkelaar van de oude website heeft [betrokkene] nooit gewezen op de mogelijkheid van een 
versleutelde verbinding. Als zij daarvan wist, had zij daarvan zeker gebruik gemaakt. Verder heeft zij actief 
geprobeerd om aan de AVG te voldoen, door om de twee jaar een audit te laten uitvoeren door een door de 
Nederlandse Vereniging van Orthodontisten aangewezen certificeringsbureau. Privacy maakt deel uit van 
de audit. Uit het laatste rapport, van juni 2017, blijkt dat de website is bekeken en dat daarover geen 
opmerkingen zijn gemaakt. Hetzelfde certificeringsbureau heeft in maart 2018 een stappenplan verstrekt 
om te voldoen aan de AVG. [Betrokkene] heeft dit plan punt voor punt afgewerkt, en hoewel aandacht is 
besteed aan privacy en informatiebeveiliging, is niet vermeld dat de website gebruik moet maken van een 
versleutelde verbinding. Verder wordt [betrokkene] om de vijf jaar gevisiteerd door collega-
orthodontisten. Ook in het laatste visitatierapport is niet gewezen op het ontbreken van een versleutelde 
verbinding van de website. Er heeft niemand bij [betrokkene] geklaagd over de beveiliging en er is voor 
zover haar bekend geen schade geleden. Tot slot heeft [betrokkene] de oude website direct offline gehaald 
en opdracht gegeven de nieuwe website beter te beveiligen. 
 
De zienswijze brengt de AP niet tot een ander standpunt over de geconstateerde overtreding. Een audit 
door een certificeringsbureau, een stappenplan in voorbereiding op het van toepassing worden van de 
AVG en een collegiale visitatie ontslaan [betrokkene], als verwerkingsverantwoordelijke, niet van de in 
artikel 32, eerste lid, van de AVG neergelegde verplichting om de in die bepaling bedoelde technische en 
organisatorische maatregelen te treffen. Dat anderen haar daar niet op hebben gewezen, terwijl zij ervan 
uitging dat dit waar nodig zou gebeuren, ontslaat haar niet van de eigen verantwoordelijkheid om actief 
zorg te dragen voor een technisch veilige verwerking van persoonsgegevens. Een organisatie die via 
internet persoonsgegevens van gevoelige aard en veelal van kinderen verwerkt, heeft een grote 
verantwoordelijkheid om zich ervan te vergewissen dat dergelijke persoonsgegevens ook veilig over het 
internet worden verzonden. Overigens blijkt uit de inhoud van het auditrapport en het verslag van de 
collegiale visitatie niet dat in het kader van de audit en visitatie aandacht is besteed aan de bescherming 
van persoonsgegevens. Dat er niemand bij [betrokkene] heeft geklaagd en dat haar geen schade bekend is, 
neemt verder evenmin weg dat zij onvoldoende technische en organisatorische beveiligingsmaatregelen 
heeft getroffen. 
 

2.3.5.  Conclusie 

 
Gelet op het voorgaande is de AP van oordeel dat [betrokkene] artikel 32, eerste lid, van de AVG van 
25 mei 2018 (het moment dat de AVG van toepassing werd) tot 29 mei 2019 heeft overtreden, omdat zij op 
de website van de orthodontiepraktijk een inschrijfformulier aanbood dat geen gebruik maakte van een 
versleutelde verbinding terwijl dat formulier was bedoeld om gevoelige persoonsgegevens uit te wisselen.  
 

 

 

7/20

 

 

Datum 
4 februari 2021 

Ons kenmerk 
[vertrouwelijk] 

3. 

3.1. 

3.2. 

 
Bestuurlijke boete 
 
Bevoegdheid van de AP tot het opleggen van een bestuurlijke boete 
 
De AP is op grond van artikel 58, tweede lid, aanhef en onder i, gelezen in samenhang met artikel 83 van de 
AVG, bevoegd om een bestuurlijke boete op te leggen. Volgens artikel 83, eerste lid, dient een opgelegde 
boete doeltreffend, evenredig en afschrikwekkend te zijn. Uit het vierde lid van die bepaling volgt dat 
inbreuken op de verplichtingen van de verwerkingsverantwoordelijke (waaronder die vermeld in artikel 32 
van de AVG) zijn onderworpen aan geldboeten tot € 10.000.000,00 of, voor een onderneming, tot 2% van 
de totale wereldwijde jaaromzet in het voorgaande boekjaar, indien dit cijfer hoger is.  
 
Op grond van artikel 14, derde lid, van de Uitvoeringswet Algemene verordening gegevensbescherming 
(hierna: UAVG) kan de AP in geval van overtreding van het bepaalde in artikel 83, vierde, vijfde of 
zesde lid, van de AVG een bestuurlijke boete opleggen van ten hoogste de in deze leden genoemde 
bedragen. 
 
Bij de uitoefening van de bevoegdheid om een bestuurlijke boete op te leggen, hanteert de AP de 
Boetebeleidsregels Autoriteit Persoonsgegevens 2019 (hierna: Boetebeleidsregels 2019).8 
 
Boetebeleidsregels Autoriteit Persoonsgegevens 2019 
  
De relevante bepalingen van de Boetebeleidsregels 2019 zijn vermeld in de bijlage bij dit besluit. De 
systematiek van de Boetebeleidsregels 2019 is als volgt. 
 
De overtredingen waarvoor de AP een boete kan opleggen tot het hierboven vermelde bedrag, zijn in de 
Boetebeleidsregels 2019 ingedeeld in drie boetecategorieën. Deze categorieën zijn gerangschikt naar 
zwaarte van de overtreding van de genoemde artikelen, waarbij categorie I de minst zware overtredingen 
bevat en categorie III de zwaarste overtredingen. Aan de categorieën zijn in hoogte oplopende geldboetes 
verbonden. Dit volgt uit artikel 2, onder 2.1 en 2.3 van de Boetebeleidsregels 2019. 
 

Categorie I 
Categorie II 
Categorie III 

Boetebandbreedte tussen € 0 en € 200.000 
Boetebandbreedte tussen € 120.000 en € 500.000 
Boetebandbreedte tussen € 300.000 en € 750.000 

Basisboete: € 100.000 
Basisboete: € 310.000 
Basisboete: € 525.000 

 
Volgens artikel 6 van de Boetebeleidsregels 2019 bepaalt de AP de hoogte van de boete door de basisboete 
naar boven of beneden bij te stellen, afhankelijk van de mate waarin de in artikel 7 genoemde factoren 
daartoe aanleiding geven. Op grond van artikel 8 is het mogelijk om de naast hogere of lagere categorie toe 
te passen als de voor de overtreding bepaalde boetecategorie in het concrete geval geen passende 
bestraffing toelaat. 
 

                                                                        
8 Gepubliceerd in Stcrt. 2019, 14586, 14 maart 2019. 

 

 

8/20

 

 

Datum 
4 februari 2021 

Ons kenmerk 
[vertrouwelijk] 

3.3. 

 
Boetehoogte 
 
De AP acht een boete van € 12.000,00 passend en geboden voor de hiervoor geconstateerde overtreding. In 
de navolgende paragrafen wordt dit als volgt onderbouwd. Allereerst ziet de AP aanleiding om de lagere 
boetecategorie I toe te passen. Er zijn geen boeteverlagende of -verhogende factoren van toepassing die 
nopen tot aanpassing van de voor die boetecategorie geldende basisboete van € 100.000,00. Ook de 
verwijtbaarheid van de gedraging geeft daartoe geen aanleiding. De AP ziet wel aanleiding om op grond 
van het evenredigheidsbeginsel de boete te matigen tot voormeld bedrag. 
 

3.3.1.  Boetecategorie en basisboete 

 
De overtreding van artikel 32 van de AVG (beveiliging van de verwerking) is, blijkens bijlage I bij de 
Boetebeleidsregels 2019, ingedeeld in categorie II. Zoals volgt uit de tabel hiervoor, geldt voor deze 
categorie een boetebandbreedte van € 120.000,00 en € 500.000,00 en een basisboete van € 310.000,00. 
Deze boetebandbreedte en basisboete kunnen in dit geval niet leiden tot een passende bestraffing van de 
geconstateerde overtreding. Daarbij neemt de AP in aanmerking dat het onderzoek en de overtreding zien 
op het inschrijfformulier op de website van de praktijk, en niet op de patiëntenadministratie als zodanig. 
Het inschrijfformulier vormt technisch gezien een van die administratie losstaand systeem. De AP zal 
daarom op grond van artikel 8 van de Boetebeleidsregels 2019 categorie I toepassen (waarvoor een 
boetebandbreedte geldt van €0,00 tot € 200.000,00 en basisboete van € 100.000,00), en ook binnen die 
categorie de boetehoogte matigen op grond van hetgeen in deze en de navolgende paragrafen is 
overwogen. 
 
De basisboete geldt als neutraal uitgangspunt, en dient te worden verhoogd of verlaagd voor zover de in 
artikel 7 van de Boetebeleidsregels 2019 vermelde factoren daartoe aanleiding geven. De uiteindelijke 
hoogte van de boete dient evenredig te zijn en afgestemd op de ernst van de overtreding en de mate waarin 
deze aan de overtreder kan worden verweten (vergelijk de artikelen 3:4 en 5:46 van de Algemene wet 
bestuursrecht; hierna: Awb). De in artikel 7 vermelde factoren geven op de volgende punten aanleiding tot 
opmerkingen. De niet besproken factoren zijn in dit geval niet van toepassing. 
 
a. Aard, ernst en duur van de inbreuk 
 
De website met het inschrijfformulier is volgens [betrokkene] op 27 oktober 2010 online gegaan en op 
29 mei 2019 offline gehaald. Hoewel het formulier acht jaar en zeven maanden beschikbaar was voor 
gebruik, richtte het onderzoek van de AP zich op de periode van 25 mei 2018 tot 29 mei 2019. Daarmee 
sluit de AP aan bij de datum waarop de AVG van toepassing werd. Dat betekent dat de overtreding, voor 
zover deze in aanmerking wordt genomen, circa een jaar heeft geduurd.9 De AP acht het ernstig dat de 
overtreding structureel en van lange duur was, te meer omdat [betrokkene] ook vóór het van toepassing 

                                                                        
9 Artikel 13 van de Wet bescherming persoonsgegevens (hierna: Wbp) is in materieel opzicht vergelijkbaar met artikel 32, eerste lid, van 
de AVG: beide bepalingen verplichten tot het treffen van technische en organisatorische maatregelen om een passend 
beveiligingsniveau te waarborgen. De invulling van artikel 13 van de Wbp is niet anders dan die van artikel 32 van de AVG, beschreven 
in de paragrafen 2.3.2 en 2.3.3. Ook in de periode dat de Wbp gold, was [betrokkene] dus in overtreding. 

 

 

9/20

 

 

Datum 
4 februari 2021 

Ons kenmerk 
[vertrouwelijk] 

 
worden van de AVG, op grond van de Wet bescherming persoonsgegevens, verplicht was om een passend 
beveiligingsniveau te waarborgen. Die verplichting is dus niet eerst ontstaan bij het van toepassing 
worden van de AVG.  
 
De AP rekent het [betrokkene] aan dat zij als professioneel zorgverlener in en in aanloop naar de 
onderzochte periode geen zorg heeft gedragen voor de in artikel 32, eerste lid, van de AVG bedoelde 
passende technische en organisatorische maatregelen, door middel van een correcte implementatie van 
NEN 7510. Voor het BSN geldt dat zij daartoe is verplicht op grond van de Regeling gebruik 
burgerservicenummer in de zorg. Voor de overige gegevens die via het formulier werden verzonden, geldt 
dat NEN 7510 de in de zorg algemeen geaccepteerde beveiligingsstandaarden bevat. [Betrokkene] had hier 
uit hoofde van haar hoedanigheid als zorgverlener van op de hoogte moeten zijn.  
 
[Betrokkene] heeft verder niet slechts de theoretische mogelijkheid gecreëerd dat het formulier zou 
worden gebruikt om gevoelige gegevens over een onbeveiligde verbinding te verzenden. Gebleken is 
immers dat het formulier ook daadwerkelijk is gebruikt. Voor elke inzending geldt dat daarmee het belang 
dat de geschonden norm beoogt te beschermen, in het geding is gekomen. Hoewel het exacte aantal 
inzendingen van het formulier niet meer valt vast te stellen, acht de AP het niet onwaarschijnlijk dat het 
formulier ook is gebruikt toen de Wbp van toepassing was, waaronder ook al een passend 
beveiligingsniveau was vereist.  
 
De AP rekent het [betrokkene] aan dat de overtreding lang heeft geduurd en in strijd was met de normen 
die specifiek gelden voor haar beroepsgroep (de zorg). Dat de overtreding ook daadwerkelijk heeft geleid 
tot het herhaaldelijk verzenden van gevoelige gegevens over een onbeveiligde verbinding acht de AP extra 
kwalijk. 
 
g. De categorieën persoonsgegevens waarop de inbreuk betrekking heeft 
 
Via het inschrijfformulier werd allereerst gevraagd om het BSN. Dat is op zichzelf al een gevoelig gegeven, 
maar dat geldt te meer als het gegeven wordt bezien in samenhang met de overige gevraagde gegevens. De 
gevoeligheid blijkt ook uit de wettelijke verplichting om bij de verwerking van het BSN te voldoen aan 
NEN 7510. De gegevens in samenhang bezien bieden zoveel informatie over de in te schrijven patiënt, dat 
het risico op identiteitsfraude bestaat als de gegevens zouden worden onderschept. De AP neemt daarbij 
ook in aanmerking dat het veelal ging om de gegevens van minderjarigen, zoals vermeld in paragraaf 2.3.3. 
 
Verder zijn de andere gevraagde gegevens evenzeer van gevoelige aard, omdat zij nauw verband houden 
met de gezondheid van de in te schrijven patiënt. Dat geldt overigens ook voor de inschrijving bij een 
orthodontist als zodanig. De AP heeft, mede omdat de verwerking niet meer plaatsvindt, niet onderzocht 
of dit kwalificeert als bijzondere persoonsgegevens als bedoeld in artikel 9 van de AVG, maar volstaat met 
de constatering dat het formulier is gebruikt om gevoelige persoonsgegevens te verzenden.  
 
De AP rekent het [betrokkene] aan dat de overtreding betrekking heeft op gevoelige gegevens van 
minderjarigen. 

 

 

10/20

 

 

Datum 
4 februari 2021 

Ons kenmerk 
[vertrouwelijk] 

 
 
Verhoging of verlaging basisboete 
 
Gelet op het voorgaande ziet de AP in de factoren vermeld in de Boetebeleidsregels 2019, voor zover van 
toepassing in het voorliggende geval, geen aanleiding om de basisboete te verlagen. Van aanleiding om het 
boetebedrag te verhogen is evenmin sprake. 
 

3.3.2.  Verwijtbaarheid van de gedraging 

 
Op grond van artikel 5:46, tweede lid, van de Awb houdt de AP bij het opleggen van een bestuurlijke boete 
rekening met de mate waarin deze aan de overtreder kan worden verweten. Omdat het in dit geval gaat om 
een overtreding, is voor het opleggen van een bestuurlijke boete conform vaste rechtspraak niet vereist dat 
wordt aangetoond dat sprake is van opzet en mag de AP verwijtbaarheid veronderstellen als het 
daderschap vaststaat.10 
 
[Betrokkene] heeft, zoals vermeld in paragraaf 2.3.4, in haar zienswijze gewezen op een auditrapport, 
stappenplan ter voorbereiding op de AVG en een rapport van een collegiale visitatie. Volgens [betrokkene] 
is zij in geen van deze stukken gewezen op de tekortkoming met betrekking tot het online 
inschrijfformulier. Voor zover [betrokkene] bedoelt dat hierom sprake is van verminderde verwijtbaarheid, 
volgt de AP haar niet. Zij had als zorgverlener beroepshalve bekend moeten zijn met de voor die zorg 
geldende beveiligingsnormen. Dat anderen haar niet op de tekortkoming hebben gewezen, doet niet af aan 
haar eigen verplichtingen als verwerkingsverantwoordelijke.  
 
Nu de overtreding [betrokkene] ten volle kan worden verweten, geeft de verwijtbaarheid van de 
overtreding geen aanleiding om het boetebedrag te verlagen. 
 

3.3.3.  Evenredigheid 

 
Tot slot zal de AP op grond van de artikelen 3:4 en 5:46 van de Awb (evenredigheidsbeginsel) beoordelen 
of de toepassing van haar beleid voor het bepalen van de hoogte van de boete, gezien de omstandigheden 
van het concrete geval, niet tot een onevenredige uitkomst leidt.  
 
De AP acht het in het licht van de evenredigheid van de op te leggen boete van belang dat de overtreding, 
zoals vermeld in paragraaf 3.3.1, ziet op het niet beveiligde gebruik van een inschrijfformulier op de 
website van de praktijk, en niet op de gehele patiëntenadministratie. De AP heeft over het gebruik van de 
onbeveiligde verbinding één klacht ontvangen. De AP heeft over de patiëntenadministratie zelf geen 
signalen ontvangen en heeft daar dan ook geen onderzoek naar gedaan. Verder is het gebruik van het 
inschrijfformulier in de in aanmerking genomen periode beperkt gebleven.  

                                                                        
10 Vergelijk de uitspraken van het CBb van 29 oktober 2014 (ECLI:NL:CBB:2014:395, ow. 3.5.4), 2 september 2015 (ECLI:NL:CBB:2015:312, 
ow. 3.7) en 7 maart 2016 (ECLI:NL:CBB:2016:54, ow. 8.3). Vergelijk ook de uitspraken van de Afdeling bestuursrechtspraak van 
29 augustus 2018 (ECLI:NL:RVS:2018:2879, ow. 3.2) en 5 december 2018 (ECLI:NL:RVS:2018:3969, ow. 5.1). Zie tot slot Kamerstukken II 
2003/04, 29 702, nr. 3, p. 134. 

 

 

11/20

 

 

Datum 
4 februari 2021 

Ons kenmerk 
[vertrouwelijk] 

 
 
Daarnaast is van belang dat de onderneming van [betrokkene] moet worden gerekend tot het midden- en 
kleinbedrijf (MKB). Ook is het, gelet op de geringe kosten die gepaard gaan met het beveiligd verzenden 
van een formulier (vergelijk paragraaf 2.3.1), niet aannemelijk dat als gevolg van de overtreding financiële 
winsten zijn gemaakt of verliezen zijn vermeden. 
 
De AP ziet in het geheel van de vermelde omstandigheden aanleiding om het basisbedrag van € 100.000,00 
te matigen. De AP acht, mede gelet op de ernst van de overtreding, de substantiële draagkracht van de 
onderneming en de doelgroep waarvan de persoonsgegevens worden verwerkt, een boete van € 12.000,00 
passend en geboden.  
 
De AP dient tot slot te bezien of in hetgeen [betrokkene] naar voren heeft gebracht in haar zienswijze op 
het voornemen om handhavend op te treden, aanleiding ligt om aan te nemen dat deze boete tot een 
onevenredige uitkomst zou leiden.  
 
[Betrokkene] heeft in haar zienswijze gesteld dat zij een boete ter hoogte van het basisbedrag van 
boetecategorie II (€ 310.000,00) nooit zou kunnen betalen. Ter staving van die stelling heeft zij een 
voorlopige aanslag inkomstenbelasting over 2018 overgelegd. In paragraaf 3.3.1 is evenwel uiteengezet dat 
niet boetecategorie II wordt toegepast, maar boetecategorie I. Het daarbij behorende basisbedrag is 
bovendien hiervoor gematigd tot € 12.000,00. Uit de door [betrokkene] overgelegde stukken volgt niet dat 
deze boete onevenredige gevolgen zou hebben, bijvoorbeeld doordat de orthodontiepraktijk in het 
voortbestaan zou worden bedreigd. De AP ziet in de draagkracht van [betrokkene] dan ook geen aanleiding 
om de boete verder te matigen. 
 

3.4.  Conclusie 

 
De AP stelt het boetebedrag voor de overtreding van artikel 32, eerste lid, van de AVG, gelet op het 
voorgaande vast op € 12.000,00. 

 

 

 

12/20

 

 

4. 

Datum 
4 februari 2021 

Ons kenmerk 
[vertrouwelijk] 

 
Dictum 
 
Boete 
De AP legt aan [betrokkene], handelend onder de naam [onderneming], wegens overtreding van artikel 32, 
eerste lid, van de AVG een bestuurlijke boete op ten bedrage van € 12.000,00 (zegge: twaalfduizend euro).11 
 
 
Hoogachtend, 
Autoriteit Persoonsgegevens,  
 
 
 
 
drs. C.E. Mur  
Bestuurslid 
 
Rechtsmiddelenclausule 
Indien u het niet eens bent met dit besluit, kunt u binnen zes weken na de datum van verzending van het 
besluit digitaal of op papier een bezwaarschrift indienen bij de Autoriteit Persoonsgegevens. Ingevolge 
artikel 38 van de Uitvoeringswet AVG schort het indienen van een bezwaarschrift de werking van de 
beschikking tot oplegging van de bestuurlijke boete op. Vermeld in uw bezwaarschrift ten minste: 
 

  uw naam en adres; 
  de datum van uw bezwaarschrift; 
  het in deze brief genoemde kenmerk (zaaknummer), of voeg een kopie van dit besluit bij; 
  de reden(en) waarom u het niet eens bent met dit besluit; 
  uw handtekening. 

 
U kunt het bezwaarschrift digitaal indienen via de website. Ga naar www.autoreitpersoonsgegevens.nl, en 
klik onderaan de pagina, onder het kopje “Contact met de Autoriteit Persoonsgegevens”, op de link 
“Bezwaar maken tegen een besluit”. Vanaf daar gebruikt u het “Formulier bezwaarschrift”. 
 
Stuurt u het bezwaarschrift liever per post op? Dan kan dat naar het volgende adres: 
 

Autoriteit Persoonsgegevens 
Directie Juridische zaken & Wetgevingsadvies, afdeling Bezwaar 
Postbus 93374 
2509 AJ  DEN HAAG 

 

                                                                        
11 De AP zal de vordering uit handen geven aan het Centraal Justitieel Incassobureau (CJIB).  
 

 

 

13/20

 

 

Datum 
4 februari 2021 

Ons kenmerk 
[vertrouwelijk] 

 
BIJLAGE – Wettelijk kader 
 
Algemene verordening gegevensbescherming (AVG) 
 
Artikel 2 (Materieel toepassingsgebied 
1.  Deze verordening is van toepassing op de geheel of gedeeltelijk geautomatiseerde verwerking, 

alsmede op de verwerking van persoonsgegevens die in een bestand zijn opgenomen of die bestemd 
zijn om daarin te worden opgenomen. 

[…] 
 
Artikel 3 (Territoriaal toepassingsgebied 
1.  Deze verordening is van toepassing op de verwerking van persoonsgegevens in het kader van de 
activiteiten van een vestiging van een verwerkingsverantwoordelijke of een verwerker in de Unie, 
ongeacht of de verwerking in de Unie al dan niet plaatsvindt. 

[…] 
 
Artikel 4 (Definities) 
Voor de toepassing van deze verordening wordt verstaan onder: 
1) 

"persoonsgegevens": alle informatie over een geïdentificeerde of identificeerbare natuurlijke persoon 
("de betrokkene"); als identificeerbaar wordt beschouwd een natuurlijke persoon die direct of indirect 
kan worden geïdentificeerd, met name aan de hand van een identificator zoals een naam, een 
identificatienummer, locatiegegevens, een online identificator of van een of meer elementen die 
kenmerkend zijn voor de fysieke, fysiologische, genetische, psychische, economische, culturele of 
sociale identiteit van die natuurlijke persoon; 
"verwerking": een bewerking of een geheel van bewerkingen met betrekking tot persoonsgegevens of 
een geheel van persoonsgegevens, al dan niet uitgevoerd via geautomatiseerde procedés, zoals het 
verzamelen, vastleggen, ordenen, structureren, opslaan, bijwerken of wijzigen, opvragen, raadplegen, 
gebruiken, verstrekken door middel van doorzending, verspreiden of op andere wijze ter beschikking 
stellen, aligneren of combineren, afschermen, wissen of vernietigen van gegevens; 

2) 

[…] 
7) 

"verwerkingsverantwoordelijke": een natuurlijke persoon of rechtspersoon, een overheidsinstantie, 
een dienst of een ander orgaan die/dat, alleen of samen met anderen, het doel van en de middelen 
voor de verwerking van persoonsgegevens vaststelt; wanneer de doelstellingen van en de middelen 
voor deze verwerking in het Unierecht of het lidstatelijke recht worden vastgesteld, kan daarin 
worden bepaald wie de verwerkingsverantwoordelijke is of volgens welke criteria deze wordt 
aangewezen; 

[…] 
 
Artikel 32 (Beveiliging van de verwerking) 
1.  Rekening houdend met de stand van de techniek, de uitvoeringskosten, alsook met de aard, de 

omvang, de context en de verwerkingsdoeleinden en de qua waarschijnlijkheid en ernst 
uiteenlopende risico's voor de rechten en vrijheden van personen, treffen de 

 

 

14/20

 

 

Datum 
4 februari 2021 

 

Ons kenmerk 
[vertrouwelijk] 

verwerkingsverantwoordelijke en de verwerker passende technische en organisatorische 
maatregelen om een op het risico afgestemd beveiligingsniveau te waarborgen, die, waar passend, 
onder meer het volgende omvatten: 
 
a)  de pseudonimisering en versleuteling van persoonsgegevens; 
b)  het vermogen om op permanente basis de vertrouwelijkheid, integriteit, beschikbaarheid en 

veerkracht van de verwerkingssystemen en diensten te garanderen; 

c)  het vermogen om bij een fysiek of technisch incident de beschikbaarheid van en de toegang tot 

de persoonsgegevens tijdig te herstellen; 

d)  een procedure voor het op gezette tijdstippen testen, beoordelen en evalueren van de 

doeltreffendheid van de technische en organisatorische maatregelen ter beveiliging van de 
verwerking. 
 

2.  Bij de beoordeling van het passende beveiligingsniveau wordt met name rekening gehouden met de 

verwerkingsrisico's, vooral als gevolg van de vernietiging, het verlies, de wijziging of de 
ongeoorloofde verstrekking van of ongeoorloofde toegang tot doorgezonden, opgeslagen of 
anderszins verwerkte gegevens, hetzij per ongeluk hetzij onrechtmatig. 

[…] 
 
Artikel 58 (Bevoegdheden) 
[…] 
2.  Elk toezichthoudende autoriteit heeft alle volgende bevoegdheden tot het nemen van corrigerende 

maatregelen:  
[…] 
i)  naargelang de omstandigheden van elke zaak, naast of in plaats van de in dit lid bedoelde 

maatregelen, een administratieve geldboete opleggen op grond van artikel 83; en 

[…] 

[…] 
 
Artikel 83 (Algemene voorwaarden voor het opleggen van administratieve geldboeten) 
1.  Elke toezichthoudende autoriteit zorgt er voor dat de administratieve geldboeten die uit hoofde van 
dit artikel worden opgelegd voor de in de leden 4, 5 en 6 vermelde inbreuken op deze verordening in 
elke zaak doeltreffend, evenredig en afschrikkend zijn. 

2.  Administratieve geldboeten worden, naar gelang de omstandigheden van het concrete geval, 

opgelegd naast of in plaats van de in artikel 58, lid 2, onder a) tot en met h) en onder j), bedoelde 
maatregelen. Bij het besluit over de vraag of een administratieve geldboete wordt opgelegd en over de 
hoogte daarvan wordt voor elk concreet geval naar behoren rekening gehouden met het volgende: 
 
a)  de aard, de ernst en de duur van de inbreuk, rekening houdend met de aard, de omvang of het 

doel van de verwerking in kwestie alsmede het aantal getroffen betrokkenen en de omvang van 
de door hen geleden schade; 

b)  de opzettelijke of nalatige aard van de inbreuk;  

 

 

15/20

 

 

Datum 
4 februari 2021 

 

Ons kenmerk 
[vertrouwelijk] 

c)  de door de verwerkingsverantwoordelijke of de verwerker genomen maatregelen om de door 

betrokkenen geleden schade te beperken;  

d)  de mate waarin de verwerkingsverantwoordelijke of de verwerker verantwoordelijk is gezien de 

technische en organisatorische maatregelen die hij heeft uitgevoerd overeenkomstig de 
artikelen 25 en 32;  

e)  eerdere relevante inbreuken door de verwerkingsverantwoordelijke of de verwerker; 
f) 

de mate waarin er met de toezichthoudende autoriteit is samengewerkt om de inbreuk te 
verhelpen en de mogelijke negatieve gevolgen daarvan te beperken;  

g)  de categorieën van persoonsgegevens waarop de inbreuk betrekking heeft; 
h)  de wijze waarop de toezichthoudende autoriteit kennis heeft gekregen van de inbreuk, met name 

of, en zo ja in hoeverre, de verwerkingsverantwoordelijke of de verwerker de inbreuk heeft 
gemeld;  
de naleving van de in artikel 58, lid 2, genoemde maatregelen, voor zover die eerder ten aanzien 
van de verwerkings­verantwoordelijke of de verwerker in kwestie met betrekking tot dezelfde 
aangelegenheid zijn genomen;  
het aansluiten bij goedgekeurde gedragscodes overeenkomstig artikel 40 of van goedgekeurde 
certificeringsmechanismen overeenkomstig artikel 42; en  

i) 

j) 

k)  elke andere op de omstandigheden van de zaak toepasselijke verzwarende of verzachtende 

factor, zoals gemaakte financiële winsten, of vermeden verliezen, die al dan niet rechtstreeks uit 
de inbreuk voortvloeien. 

Inbreuken op onderstaande bepalingen zijn overeenkomstig lid 2 onderworpen aan administratieve 
geldboeten tot 10 000 000 EUR of, voor een onderneming, tot 2 % van de totale wereldwijde 
jaaromzet in het voorgaande boekjaar, indien dit cijfer hoger is: 
a)  de verplichtingen van de verwerkingsverantwoordelijke en de verwerker overeenkomstig de 

artikelen 8, 11, 25 tot en met 39, en 42 en 43; 

[…] 

[…] 
4. 

[…] 
 
Uitvoeringswet Algemene verordening gegevensbescherming 
 
Artikel 14 (Taken en bevoegdheden) 
1.  De Autoriteit persoonsgegevens is bevoegd om de taken uit te voeren en de bevoegdheden uit te 
oefenen die bij of krachtens de verordening zijn toegekend aan de toezichthoudende autoriteit. 

[…] 
3.  De Autoriteit persoonsgegevens kan in geval van overtreding van het bepaalde in artikel 83, vierde, 

vijfde of zesde lid, van de verordening een bestuurlijke boete opleggen van ten hoogste de in deze 
leden genoemde bedragen. 

[…] 
 
 

 

 

16/20

 

 

Datum 
4 februari 2021 

Ons kenmerk 
[vertrouwelijk] 

 
Wet aanvullende bepalingen verwerking persoonsgegevens in de zorg12 
 
Artikel 8 
1.  De zorgaanbieder neemt het burgerservicenummer van de cliënt in zijn administratie op bij het 

vastleggen van persoonsgegevens met betrekking tot de verlening van zorg. 

besluit: Besluit gebruik burgerservicenummer in de zorg; 

[…] 
 
Artikel 10 
Bij ministeriële regeling kan worden bepaald aan welke beveiligingseisen de gegevensverwerking, bedoeld 
in de artikelen 8 en 9, voldoet. 
 
Regeling gebruik burgerservicenummer 
 
Artikel 1 
In deze regeling wordt verstaan onder: 
a.  Minister: Minister van Volksgezondheid, Welzijn en Sport; 
b.  wet: Wet gebruik burgerservicenummer in de zorg;13 
c. 
d.  NEN: door de Stichting Nederlands Normalisatie-Instituut uitgegeven norm; 
e.  NEN 7510: NEN 7510 en de uitwerkingen daarvan in de NEN 7511 en de NEN 7512; 
[…] 
 
Artikel 2 
De gegevensverwerking, bedoeld in de artikelen 8 en 9 van de wet […] voldoet aan de NEN 7510. 
 
NEN 7510-2: Medische informatica – Informatiebeveiliging in de zorg – 
Deel 2: Beheersmaatregelen 
 
10.1.1 Beleid inzake het gebruik van cryptografische beheersmaatregelen 
 
Beheersmaatregel 
Ter bescherming van informatie behoort een beleid voor het gebruik van cryptografische 
beheersmaatregelen te worden ontwikkeld en geïmplementeerd. 
 
[…] 
 
Bij het implementeren van het cryptografiebeleid behoort rekening te worden gehouden met de 
regelgeving en nationale beperkingen die kunnen gelden voor het gebruik van cryptografische 
technieken in verschillende delen van de wereld en met problemen met grensoverschrijdende 
                                                                        
12 Tot 1 juli 2017 heette deze wet de Wet gebruik burgerservicenummer in de zorg. 
13 Zoals vermeld in de bovenstaande voetnoot, heet deze wet thans de Wet aanvullende bepalingen verwerking persoonsgegevens in 
de zorg. 

 

 

17/20

 

 

Datum 
4 februari 2021 

Ons kenmerk 
[vertrouwelijk] 

 
stromen van versleutelde informatie (zie 18.1.5). 
 
Cryptografische beheersmaatregelen kunnen worden gebruikt voor verschillende 
informatiebeveiligingsdoelstellingen, bijv.: 
 

a)  vertrouwelijkheid: codering van informatie gebruiken om gevoelige of essentiële informatie, 

tijdens opslag of verzending, te beschermen; 

[…] 

 
Overige informatie 
Besluitvorming over het punt of een cryptografische oplossing passend is, behoort te worden 
beschouwd als deel van het totale proces van risicobeoordeling en het kiezen van beheersmaatregelen. 
[…] 
 
Voor het kiezen van de juiste cryptografische beheersmaatregelen die voldoen aan de doelstellingen 
van het informatiebeveiligingsbeleid behoort deskundig advies te worden ingewonnen. 
 
13.2.1 Beleid en procedures voor informatietransport 
 
Beheersmaatregel 
Ter bescherming van het informatietransport, dat via alle soorten communicatiefaciliteiten verloopt, 
behoren formele beleidsregels, procedures en beheersmaatregelen voor transport van kracht te zijn. 
Implementatierichtlijn 
Bij procedures die moeten worden gevolgd en beheersmaatregelen die moeten worden uitgevoerd bij 
het gebruik van communicatiefaciliteiten voor informatietransport behoren de volgende punten in 
overweging te worden genomen: 
 

a)  procedures die zijn ontworpen ter beveiliging van overgedragen informatie tegen interceptie, 

kopiëren, wijziging, foutieve routering en vernietiging; 

[…] 
f)  gebruik van cryptografische technieken, bijv. om de vertrouwelijkheid, integriteit en authenticiteit 

van informatie te beschermen (zie hoofdstuk 10); 

[…] 

 
ZORGSPECIFIEKE IMPLEMENTATIERICHTLIJN 
Organisaties behoren te garanderen dat de beveiliging van dergelijke uitwisseling van informatie het 
onderwerp is van beleidsontwikkeling en van audits van de naleving ervan (zie hoofdstuk 18). 
[…] 
 
 

 

 

 

18/20

 

 

Datum 
4 februari 2021 

Ons kenmerk 
[vertrouwelijk] 

 
Boetebeleidsregels Autoriteit Persoonsgegevens 2019 
 
Artikel 2. Categorie-indeling en boetebandbreedtes  
2.1   De bepalingen ter zake van overtreding waarvan de Autoriteit Persoonsgegevens een bestuurlijke 
boete kan opleggen van ten hoogste het bedrag van € 10.000.000 of, voor een onderneming, tot 2% 
van de totale wereldwijde jaaromzet in het voorgaande boekjaar, indien dit cijfer hoger is, zijn in 
bijlage 1 ingedeeld in categorie I, categorie II of categorie III. 

[…] 
2.3   De Autoriteit Persoonsgegevens stelt de basisboete voor overtredingen waarvoor een wettelijk 

boetemaximum geldt van € 10.000.000 of, voor een onderneming, tot 2% van de totale wereldwijde 
jaaromzet in het voorgaande boekjaar, indien dit cijfer hoger is, dan wel € 20.000.000 of, voor een 
onderneming, tot 4% van de totale wereldwijde jaaromzet in het voorgaande boekjaar, indien dit 
cijfer hoger is, vast binnen de volgende boetebandbreedtes: 
 

 

Boetebandbreedte tussen € 0 en € 200.000 
Boetebandbreedte tussen € 120.000 en € 500.000 
Boetebandbreedte tussen € 300.000 en € 750.000 

Basisboete: € 100.000 
Basisboete: € 310.000 
Basisboete: € 525.000 

Categorie I 
Categorie II 
Categorie III 
[…] 

 
2.4   De hoogte van de basisboete wordt vastgesteld op het minimum van de bandbreedte vermeerderd 

met de helft van de bandbreedte van de aan een overtreding gekoppelde boetecategorie. 

 
Artikel 6. De basisboete en mogelijke verhoging of verlaging 
De Autoriteit Persoonsgegevens bepaalt de hoogte van de boete door het bedrag van de basisboete naar 
boven (tot ten hoogste het maximum van de bandbreedte van de aan een overtreding gekoppelde 
boetecategorie) of naar beneden (tot ten laagste het minimum van die bandbreedte) bij te stellen. De 
basisboete wordt verhoogd of verlaagd afhankelijk van de mate waarin de factoren die zijn genoemd in 
artikel 7 daartoe aanleiding geven. 
 
Artikel 7. Relevante factoren 
Onverminderd de artikelen 3:4 en 5:46 van de Algemene wet bestuursrecht houdt de Autoriteit 
Persoonsgegevens rekening met de factoren genoemd onder a tot en met k, voor zover in het concrete 
geval van toepassing: 
a)  de aard, de ernst en de duur van de inbreuk, rekening houdend met de aard, de omvang of het doel van 

de verwerking in kwestie alsmede het aantal getroffen betrokkenen en de omvang van de door hen 
geleden schade; 

b)  de opzettelijke of nalatige aard van de inbreuk; 
c)  de door de verwerkingsverantwoordelijke of de verwerker genomen maatregelen om de door 

betrokkenen geleden schade te beperken; 

d)  de mate waarin de verwerkingsverantwoordelijke of de verwerker verantwoordelijk is gezien de 

technische en organisatorische maatregelen die hij heeft uitgevoerd overeenkomstig de artikelen 25 
en 32 van de Algemene verordening gegevensbescherming; 
eerdere relevante inbreuken door de verwerkingsverantwoordelijke of de verwerker; 

e) 

 

 

19/20

 

 

Datum 
4 februari 2021 

Ons kenmerk 
[vertrouwelijk] 

 
f) 

de mate waarin er met de toezichthoudende autoriteit is samengewerkt om de inbreuk te verhelpen 
en de mogelijke negatieve gevolgen daarvan te beperken; 

g)  de categorieën van persoonsgegevens waarop de inbreuk betrekking heeft; 
h)  de wijze waarop de toezichthoudende autoriteit kennis heeft gekregen van de inbreuk, met name of, 

i) 

j) 

en zo ja in hoeverre, de verwerkingsverantwoordelijke of de verwerker de inbreuk heeft gemeld; 
de naleving van de in artikel 58, tweede lid, van de Algemene verordening gegevensbescherming 
genoemde maatregelen, voor zover die eerder ten aanzien van de verwerkingsverantwoordelijke of de 
verwerker in kwestie met betrekking tot dezelfde aangelegenheid zijn genomen; 
het aansluiten bij goedgekeurde gedragscodes overeenkomstig artikel 40 van de Algemene 
verordening gegevensbescherming of van goedgekeurde certificeringsmechanismen overeenkomstig 
artikel 42 van de Algemene verordening gegevensbescherming; en 

k)  elke andere op de omstandigheden van de zaak toepasselijke verzwarende of verzachtende factor, 

zoals gemaakte financiële winsten, of vermeden verliezen, die al dan niet rechtstreeks uit de inbreuk 
voortvloeien. 

 
Artikel 8. Buiten de bandbreedte treden en verhoogde boetemaxima voor een onderneming 
8.1   Indien de voor de overtreding bepaalde boetecategorie in het concrete geval geen passende 

bestraffing toelaat, kan de Autoriteit Persoonsgegevens bij het bepalen van de hoogte van de boete de 
boetebandbreedte van de naast hogere categorie respectievelijk de boetebandbreedte van de naast 
lagere categorie toepassen 

 
Bijlage 1, behorende bij artikel 2 
 
Overtredingen met een wettelijk boetemaximum van € 10.000.000 of, voor een onderneming, tot 2% van 
de totale wereldwijde jaaromzet in het voorgaande boekjaar, indien dit cijfer hoger is: 
 

Omschrijving 

Wetsartikel 
Algemene verordening gegevensbescherming 
[…] 
artikel 32 
[…] 

[…] 
beveiliging van de verwerking 
[…] 

 

 

 

Categorie 

[…] 
II 
[…] 

20/20


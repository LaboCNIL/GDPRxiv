Autoriteit Persoonsgegevens 
Postbus 93374, 2509 AJ  Den Haag 
Bezuidenhoutseweg 30, 2594 AV  Den Haag 
T 070 8888 500 - F 070 8888 501 
autoriteitpersoonsgegevens.nl 

 
Aan de Minister van Justitie en Veiligheid  
Mw. D. Yeşilgöz-Zegerius  
2500 EH Den Haag 
 

 

 

 

 

Datum 
24 februari 2022 
 
 

Ons kenmerk 
z2021-17181 
 
 

Uw brief van 
16 november 2021  
 
Uw kenmerk 
3616553 
 
 

 

 

 

 
Onderwerp 
Advies consultatievoorstel voor de wet versterking aanpak ondermijnende criminaliteit II      
 
 
 
 
 
Geachte mevrouw Yeşilgöz-Zegerius,  
 
Bij brief van 16 november 2021 is de Autoriteit Persoonsgegevens (AP) op grond van het bepaalde in 
artikel 36, vierde lid, van de Algemene verordening gegevensbescherming (AVG), artikel 35b, eerste lid, 
van de Wet politiegegevens en artikel 37, derde lid, van de Wet strafvorderlijke en justitiële gegevens, 
geraadpleegd over het consultatie-wetsvoorstel tot vaststelling van de Wet confiscatie crimineel 
vermogen en wijziging van het Wetboek van Strafrecht en het Wetboek van Strafvordering en enige andere 
wetten in verband met verdere versterking van de aanpak van ondermijnende criminaliteit (Versterking 
aanpak ondermijnende criminaliteit II) (hierna: concept).  
 
Strekking van het concept 
 
Het concept maakt onderdeel uit van de uitgebreide wetgevingsagenda ‘ondermijning’, bestaande uit meer 
dan tien wetsvoorstellen die onderling gemeen hebben dat zij geheel of mede tot doel hebben de aanpak 
van “ondermijning” te versterken.1  
 

                                                                        
1 Vgl. Kamerstukken II 202/22, 29 911, nr. 337, bijlage III: overzicht ondermijningswetgeving. Het gaat daarbij om het wetsvoorstel 
Versterking strafrechtelijke aanpak ondermijning I; voorstel voor de wet plan van aanpak witwassen; voorstel voor de wet 
gegevensverweking door samenwerkingsverbanden; wetsvoorstel VOG politiegegevens; NPS; voorstel toezeggingen aan getuigen; 
wijzigingen Wet Bibob; MIT; wetsvoorstel sluitingsbevoegdheid bij verstoren openbare orde door aantreffen wapens of 
beschieten van een woning; wetgeving integriteit openbaar bestuur en het Initiatiefvoorstel Wet bestuurlijk verbod ondermijnende 
organisaties van de leden Kuiken, Kuik, Van Wijngaarden, Bikker en Van der Staaij.  
 

  

 

1 

 

 

Datum 
24 februari 2022 

Ons kenmerk 
z2021-17181 

 

Het concept omvat in de eerste plaats een nieuwe procedure, een ‘Non Conviction Based Confiscation’ 
(NCBC) procedure.2 Dit is een regeling voor confiscatie van criminele vermogensbestanddelen zonder 
voorafgaande veroordeling wegens een strafbaar feit. De procedure strekt tot het voorkomen van 
ondermijning van de democratische rechtsstaat doordat opbrengsten van criminaliteit in de maatschappij 
blijven circuleren en voor nieuwe (criminele) doeleinden worden gebruikt.3  
De procedure is een geheel nieuwe civiele rechtsfiguur in het kader van de aanpak van ondermijnende 
criminaliteit - zelfs een geheel nieuwe wijze van afdoening - naast of in plaats van strafrechtelijke, 
bestuursrechtelijke of fiscaalrechtelijke handhaving.  
 
De Non Conviction Based Confiscation (NCBC) procedure bestaat uit beslag op een goed en vervolgens de 
confiscatie ervan en beoogt een snellere interventie om objecten met een criminele herkomst uit de markt 
te halen. Het maakt niet uit op wiens naam het object staat, of dat de eigenaar onbekend is. In deze civiele 
procedure is voor confiscatie door de overheid alleen van belang dat het Openbaar Ministerie (OM) bij de 
rechter voldoende aannemelijk kan maken dat het object afkomstig is van criminaliteit.  
 
Naast deze nieuwe confiscatiewet omvat het concept veel aanpassingen van de bestaande wetgeving ter 
versterking van de aanpak van ondermijnende en georganiseerde criminaliteit. Voor zover relevant voor 
de AP, betreft dit de uitbreiding van de mogelijkheid van de strafrechter om de straf van ontzetting van een 
bepaald beroep of ambt te kunnen opleggen.  
 
Hoofdlijn advies  
 
De AP erkent de noodzaak tot het versterken van de aanpak van georganiseerde, ondermijnende 
criminaliteit en acht het daartoe afpakken van criminele winsten lovenswaardig omdat de voornaamste 
drijfveer voor georganiseerde criminaliteit financieel gewin is.4 De AP merkt wel op dat de regeling uit 
oogpunt van toetsing aan grondrechten mogelijk kwetsbaar is nu de invloed daarvan zowel in de 
strafrechtelijke sfeer als in de privaatrechtelijke sfeer telkens beperkt wordt geïnterpreteerd. De AP heeft  
bezwaar ten aanzien van vooral de evenredigheid van de voorgestelde NCBC procedure die bijzonder 
ingrijpende gevolgen heeft voor betrokkenen, zoals verdachten, slachtoffers en met name 
belanghebbenden te goeder trouw vanwege de volgende aspecten. 
 
 Het doel van de procedure is onvoldoende nauwkeurig omschreven: wat is precies te verstaan onder 
‘georganiseerde, ondermijnende criminaliteit?;  
 De  reikwijdte van de regeling is te ruim door de betrekkelijk lage drempelbedragen;  
 De noodzaak en effectiviteit van de procedure is twijfelachtig vanwege de in de praktijk mogelijk geringe 
meerwaarde ten opzichte van het bestaande instrumentarium en de effectiviteit in geval van 
grensoverschrijdende zaken; 
                                                                        
2 Aanleiding voor de confiscatieprocedure is een schriftelijk voorstel van de Tweede Kamerleden Groothuizen en Van Nispen (SP). Naar 
aanleiding daarvan heeft de toenmalige minister van Justitie en Veiligheid overleg gevoerd met het OM en de wetgeving in enkele 
andere landen onderzocht (Brief van de minister van Justitie en Veiligheid van 20 november 2020 aan de Voorzitter van de Tweede 
Kamer).  
3 Toelichting, blz. 10.  
4 Vgl. bijv. overweging 1 bij richtlijn 2014/42.  

 

 

2/18 

 

 

Datum 
24 februari 2022 

Ons kenmerk 
z2021-17181 

 
 Het OM is vooralsnog onvoldoende aan duidelijke criteria gebonden voor toepassing van de regeling;   
 De positie van belanghebbenden te goeder trouw die hun goed door de voorgestelde confiscatie 
kwijtaken is zwak.    
 
Onverminderd het voorgaande heeft de AP tevens specifieke opmerkingen bij de verwerking van 
persoonsgegevens in het kader van de NCBC procedure:   
 De evenredigheid van de voorgestelde bevoegdheid van het OM om gegevens te vorderen in het licht van 
de verwante regeling in het Wetboek van Strafvordering;    
 De risico’s voor de bescherming van persoonsgegevens bij de publicatie van de beslissing tot confiscatie, 
juist omdat het gaat om gevoelige, incriminerende gegevens. 
 
Ten slotte heeft de AP nog een opmerking bij een ander onderdeel van het voorstel, te weten de verruiming 
van de mogelijkheid tot oplegging van de straf van ontzetting van een bepaald beroep of ambt:       
 De motivering van de noodzaak van de voorgestelde uitbreiding van de straf van ontzetting uit beroep of 
ambt in het licht van met name de Verklaring Omtrent het Gedrag en de controle op de naleving van de 
ontzetting uit het beroep of ambt en inzicht in de daarmee gepaard gaande gegevensverstrekking aan 
instellingen.   
 
Inhoudsopgave   
 

Prealabele opmerking NCBC procedure   
 

1.  Noodzaak en evenredigheid NCBC procedure   

a.  Aard en omvang van het probleem 
b.  Doel en geschikt middel   
c.  Welbepaald doel  
d.  Proportionaliteit 
e.  Effectiviteit 
f.  Waarborgen voor belanghebbenden  
g.  Verhouding tot strafrechtelijke vervolging  
h.  Conclusie noodzaak en evenredigheid NCBC procedure  

2.  Noodzaak en evenredigheid plicht tot verstrekking van gegevens ten behoeve van NCBC 

procedure   

3.  Publicatie confiscatiebeslissing  
4.  Maximale bewaartermijn gegevens NCBC procedure 
5.  De verruiming van de straf van ontzetting uit ambt of beroep     

 
Advies   
 

Prealabele opmerking NCBC procedure  

 

 

 

3/18 

 

 

Datum 
24 februari 2022 

Ons kenmerk 
z2021-17181 

 

Het valt de AP op dat de rechtsbescherming bij de voorgestelde confiscatieprocedure telkens zuinig is 
ingericht en daardoor uit oogpunt van grondrechtenbescherming per saldo kwetsbaar aandoet. De 
procedure houdt het midden tussen strafrecht en civielrecht,5 maar omdat volgens de toelichting geen 
sprake is van een ‘criminal charge’ valt de procedure niet onder de beschermende werking  van artikel 6, 
tweede lid, EVRM. Dit betekent dat de uit artikel 6, tweede lid, EVRM voortvloeiende strafrechtelijke 
beginselen -die bovendien gelden als minimumrechten voor een vervolging- in de voorgestelde procedure 
geen gelding hebben.6 Relevant zijn onder meer de onschuldpresumptie en het verbod van terugwerkende 
kracht.7 Anderzijds wordt ook de bescherming van de eigendom niet ruim genomen. Zo is volgens de 
toelichting sprake van een vorm van ‘regulering’ van eigendom en niet van ‘ontneming’ van eigendom in 
de zin van het Handvest van de grondrechten en het Eerste protocol EVRM, waarvoor de voorwaarden 
vaak minder streng zijn.8 Voor eigenaren te goeder trouw een hard gelag.   
 
Een gevolg van een en ander is dat de eisen die voortvloeien uit artikel 6, tweede lid, EVRM ten aanzien 
van strafrechtelijk bewijs niet zonder meer gelden in de NCBC procedure.9 Ook het uitgangspunt bij 
ontneming van eigendom dat indien niet is voorzien in schadevergoeding, de inbreuk geldt als 
disproportioneel, is niet zonder meer van toepassing op regulering van eigendom.10  
 
Artikel 5 AVG eist dat de verwerking van persoonsgegevens rechtmatig is. Dit veronderstelt niet alleen dat 
er een geldige verwerkingsgrondslag is, maar ook dat de verwerking overigens rechtmatig is.11 
Kwetsbaarheid op dit punt raakt zo mogelijk ook aan de rechtmatigheid van de verwerking van de 
betrokken persoonsgegevens.    
 
1.  
 
Artikel 52 Handvest van de grondrechten van de EU schrijft voor dat beperkingen op de uitoefening van de 
in het Handvest erkende rechten en vrijheden bij wet moeten worden gesteld en de wezenlijke inhoud van 
die rechten en vrijheden eerbiedigen. ‘Met inachtneming van het evenredigheidsbeginsel kunnen slechts 
beperkingen worden gesteld, indien zij noodzakelijk zijn en daadwerkelijk beantwoorden aan door de Unie 

Noodzaak en evenredigheid NCBC procedure   

                                                                        
5 Weliswaar kent ook de strafrechtelijke ontnemingsmaatregel (artikel 36e Sr) een hybride karakter, maar die procedure is meer 
ingebed in het strafrecht, met name door de eis van een voorafgaande veroordeling.    
6 Toelichting, blz. 48. De toelichting verwijst met name naar het arrest Gogiditze tegen Georgië, par. 107: “Be that as it may, the Court 
reiterates its well-established case-law to the effect that proceedings for confiscation such as the civil proceedings in rem in the 
present case, which do not stem from a criminal conviction or sentencing proceedings and thus do not qualify as a penalty but rather 
represent a measure of control of the use of property within the meaning of Article 1 of Protocol N. 1, cannot amount to “the 
determination of a criminal charge” within the meaning of Article 6 § 1 of the Convention.” 
7 Het Zevende Protocol met het ne bis in idem-beginsel heeft Nederland overigens niet geratificeerd.   
8 EHRM 21 februari 1986 James e.a. t. Het Verenigd Koninkrijk, appl. no. 8793/79, § 54. Vgl. Alexander Schild, De betekenis van artikel 1, 
Eerste Protocol EVRM voor het ondernemingsrecht, NJCM-Bulletin, jrg. 32 (2007), nr. 5, blz. 607, noot 22.  
9 Een ander gevolg is dat de confiscatie betrekking kan hebben op goederen die afkomstig zijn van een strafbaar feit dat is begaan 
voordat de nieuwe wet in werking trad, hetgeen in geval van een ‘zwaardere straf’ in strijd is met artikel 7 EVRM.  De toelichting gaat 
hier niet op in.  
10 Artikel 14 van de Grondwet eist voor ontneming van eigendom zelfs een voorafgaande verzekerde schadeloossteling. De toelichting 
gaat overigens niet in op de verhouding tot artikel 14 Grondwet.  
11 Vgl. The EU General Data Protection Regulation: A Commentary, Christopher Kuner, Lee Bygrave, Christopher Docksey, Laura 
Drechsler e.a.  

 

 

4/18 

 

 

Datum 
24 februari 2022 

Ons kenmerk 
z2021-17181 

 

erkende doelstellingen van algemeen belang of aan de eisen van de bescherming van de rechten en 
vrijheden van anderen.’ In dat verband wijst de AP op de volgende punten.12  
 

a.  Aard en omvang van het probleem  

 
Vooropgesteld kent Nederland in vergelijking met andere landen reeds een uitgebreid instrumentarium 
voor het afpakken van crimineel vermogen als vervolging van een verdachte mogelijk is, vanwege de ruime 
strafbaarstelling van witwassen en het feit dat Nederland zowel een ‘object-based’ (verbeurdverklaring en 
onttrekking aan het verkeer) als een ‘value-based’ (ontnemingsmaatregel) systeem kent. Dit wordt ook in 
de toelichting uitdrukkelijk erkend.13  
 
In paragraaf 2.2. van de toelichting is gesteld dat de NCBC procedure soelaas kan bieden in situaties 
waarin in of buiten een opsporingsonderzoek objecten worden aangetroffen ten aanzien waarvan het 
aannemelijk is dat die door misdrijf zijn verkregen zonder dat kan worden bewezen dat een verdachte een 
concreet strafbaar feit heeft gepleegd. Genoemd wordt het geval dat de betrokkene in het buitenland is 
veroordeeld voor het strafbare feit waarmee hij het goed heeft verkregen of omdat de verdachte is komen te 
overlijden voordat hij onherroepelijk was veroordeeld en de nabestaanden die rechthebbende zijn 
geworden van de goederen, geen strafbaar feit hebben gepleegd.  
 
Opvallend is dat deze gevallen niet nader zijn uitgewerkt, met name dat niet nader wordt ingegaan op de 
omvang van het probleem en dat niet nader wordt onderscheiden tussen (omvang en aantal) situaties van 
grensoverschrijdende samenwerking. In dit verband wijst de AP ook op het recente onderzoek 
Inbeslagneming en confiscatie van crimineel vermogen waarin wordt geconcludeerd:   
 
“Vooralsnog lijkt invoering van een in rem procedure in Nederland niet noodzakelijk. Enkel in de zeer beperkt 
voorkomende situatie dat vermogen niet kan worden gekoppeld aan een specifieke persoon als eigenaar zou de 
procedure uitkomst bieden.”14  
 
De onderzoekers bevelen aan om de omvang van het probleem goed in kaart te brengen.15  
 
Gelet op het voorgaande adviseert de AP in het kader van de noodzaak nader in te gaan op de omvang van 
het probleem en daarbij ook rechters en advocaten te betrekken.16 In welke specifieke situaties schiet de 
huidige wetgeving en praktijk daadwerkelijk tekort en wat is de aard en omvang van die gevallen?   
                                                                        
12 Het recht op bescherming van eigendom in artikel 17 van het Handvest stemt overeen met artikel 1, Eerste protocol, EVRM. Voor 
zover het Handvest rechten bevat die corresponderen met rechten die zijn gegarandeerd door het Europees Verdrag tot bescherming 
van de rechten van de mens en de fundamentele vrijheden, zijn de inhoud en reikwijdte ervan dezelfde als die welke er door genoemd 
verdrag aan worden toegekend. Deze bepaling verhindert niet dat het recht van de Unie een ruimere bescherming biedt (artikel 52, 
derde lid, van het Handvest).  
13 Toelichting, blz. 41.  
14 Inbeslagneming en confiscatie van crimineel vermogen, BOOM 2018, blz. 204.  
15 Inbeslagneming en confiscatie van crimineel vermogen, BOOM 2018, blz. 212.  
16 Vgl. bijv. Inbeslagneming en confiscatie, blz. 202: “Door het openbaar ministerie gepercipieerde problemen bij het “afpakken” van 
crimineel geld blijken namelijk bij nadere beschouwing geen probleem te zijn, althans de wettelijke regeling en rechtspraak 
dienaangaande werpen minder problemen op dan het OM wel doet voorkomen.”, met verwijzingen.    

 

 

5/18 

 

 

Datum 
24 februari 2022 

Ons kenmerk 
z2021-17181 

 

 

b.  Doel en geschikt middel  

 
Artikel 52 van het Handvest bepaalt dat beperkingen op grondrechten daadwerkelijk beantwoorden aan 
door de Unie erkende doelstellingen van algemeen belang of aan de eisen van de bescherming van de 
rechten en vrijheden van anderen. Ook in de rechtspraak van het Hof van Justitie EU is een belangrijk punt 
de geschiktheid van het middel ter bereiking van het gestelde gerechtvaardigde doel.17  
 
Uit de nadere probleemanalyse kan blijken dat het nodig is de voorgestelde procedure in te voeren met het 
doel het probleem te verminderen, maar wellicht zijn er andere, minder vergaande maatregelen evenzeer 
geschikt (subsidiariteitsbeginsel).  
 
In dit verband wijst de AP op bijvoorbeeld de mogelijkheden binnen het strafrecht, zoals een verruiming 
van de regeling over de maatregel tot onttrekking aan het verkeer, zoals geopperd in het onderzoek 
Inbeslagneming en confiscatie van crimineel vermogen.18 Tevens wijst de AP erop dat in 1995 de 
toenmalige minister van justitie een wetsvoorstel strekkende tot confiscatie van crimineel vermogen heeft 
ingetrokken vanwege onder meer twijfels over de praktische werkbaarheid van het voorstel omdat het de 
aandacht voor de toepassing van de ontnemingsmaatregel zou afleiden.19  
 
In het licht van het voorgaande adviseert de AP in de toelichting in te gaan op mogelijke alternatieven, 
waaronder een intensivering van het gebruik van de bestaande strafrechtelijke mogelijkheden om 
crimineel vermogen af te pakken.  
  

c.  Welbepaald doel  

 
Het wetsvoorstel is onderdeel van een uitgebreide reeks van wetsvoorstellen onder de naam 
ondermijningswetgeving. Ondermijning wordt vaak in verband gebracht met georganiseerde 
criminaliteit. In de toelichting wordt vrijwel steeds gesproken van “ondermijnende, georganiseerde 
criminaliteit”.  
 
De aanpak van ‘ondermijnende criminaliteit’ beantwoordt aan een doel van algemeen belang in de zin van 
het artikel 52 van het Handvest.20 Maar de precieze inhoud en reikwijdte van het begrip ondermijnende 
criminaliteit is noch in het voorstel noch in de toelichting tot uitdrukking gebracht. 
                                                                        
17 Vgl. bijv. HvJ EU, 17 oktober 2013 (Schwarz tegen Duitsland).  
18 Inbeslagneming en confiscatie van crimineel vermogen, blz. 219. Overigens is de suggestie om de onttrekking aan het verkeer te 
herzien door de onderzoekers niet uitgewerkt. De strafrechtelijke maatregel van onttrekking aan het verkeer ziet, kort samengevat, op 
inbeslaggenomen gevaarlijke voorwerpen, zoals drugs en wapens, maar niet op onroerend goed, en kan ook zonder veroordeling van 
de verdachte plaatsvinden (artikel 36b-36d Sr). Overigens wordt met het voorliggende voorstel ook reeds de executie van de 
ontnemingsmaatregel vereenvoudigd door de verruiming van de mogelijkheid deze hoofdelijk op te leggen.   
19 Kamerstukken II 1994/95, 23 704, nr. 5.  
20 Het Hof van Justitie EU kent bij de beoordeling van de vraag of sprake is van een gerechtvaardigd algemeen belang aan de lidstaten 
soms een ruime ‘margin of appreciation’ toe. Zo stelde het Hof in de zaak Gogitidze: “Because of their direct knowledge of their society 
and its needs, the national authorities are in principle better placed than the international judge to decide what is “in the public 
interest” (Gogitidze e.a. tegen Georgië no. 36862/05, 12 mei 2015, par. 96).  

 

 

6/18 

 

 

Datum 
24 februari 2022 

Ons kenmerk 
z2021-17181 

 

 
De voorgestelde bepaling stelt dat een goed (of meerdere goederen) met een (gezamenlijke) geschatte 
waarde van 25000 euro vatbaar is voor confiscatie indien dat goed (of de goederen) “geheel of grotendeels 
afkomstig is (zijn) van of uit de baten van uit enig misdrijf”. Daarmee is nog niet de link met ondermijning 
of georganiseerde criminaliteit gelegd. Enig misdrijf” kan immers ieder misdrijf betreffen en kan door een 
enkele dader zijn begaan.   
 
Het is vaste rechtspraak van het Hof van Justitie EU dat het evenredigheidsbeginsel een duidelijke en 
precieze regeling vergt voor een inbreuk op grondrechten.21 In de zaak Telbas en Viziteu tegen Roemenië 
koppelt het Europees Hof  in Straatsburg de Roemeense confiscatiemaatregel uitdrukkelijk aan door het 
Hof benoemde ernstige criminaliteit, zoals witwassen en drugscriminaliteit.22 Illustratief is ook de 
overweging van het EHRM in de zaak Gogitidze e.a. tegen  Georgië waar het Hof  de proportionaliteit van 
die confiscatieprocedure zonder veroordeling uitdrukkelijk koppelt aan “property presumed to have been 
acquired either in full or in part with the proceeds of drug-trafficking offences or other illicit activities of mafiatype 
or criminal organisations”.23 
 
In dat verband wijst de AP er bijvoorbeeld op dat voor sommige van de bijzondere 
opsporingsbevoegdheden in het Wetboek van Strafvordering expliciet de voorwaarde is gesteld van een 
verdenking van een misdrijf dat is bedreigd met een gevangenisstraf van een bepaalde hoogte en dat in 
georganiseerd verband is beraamd of gepleegd.24   
 
In het kader van de NCBC procedure worden persoonsgegevens verwerkt. Zo kan het OM gegevens 
vorderen van een ieder van wie redelijkerwijs kan worden vermoed dat hij daarover beschikt en ook 
gegevens verstrekken aan diverse instanties. Door de ruime reikwijdte van de NCBC procedure is ook is 
het doel van die verwerkingen weinig ‘welbepaald’ in de zin van artikel 5 van de AVG en bestaat het risico 
dat confiscaties en gegevensverwerkingen plaatsvinden in verband met feiten, die buiten de aanpak van 
ondermijnende, georganiseerde criminaliteit vallen. De mate waarin de nationale regels “nauwkeurig” of 
“welbepaald” zijn, is tevens cruciaal voor de verdere bescherming van persoonsgegevens omdat de 
doelomschrijving essentieel is voor de effectieve toepassing van de andere privacy-rechtelijke waarborgen, 
zoals de noodzaaktoets. 
 
De AP adviseert gelet op het voorgaande nader in te gaan op ‘ondermijning’ en de NCBC regeling te 
preciseren tot, bijvoorbeeld, bepaalde georganiseerde criminaliteit of bepaalde ondermijnende 
misdrijven.25   
 

                                                                        
21 Artikel 52 van het Handvest. Vgl. bijv. HvJ EU 8 April 2014, C-293/12 (Digital Rights Ireland, tegen Ierland).  
22 Vgl. EHRC 2018/218, EHRM, 26 juni 2018, 47911/15, met noot van F. Ölçer en HvJ EU 02-03-2021, ECLI:EU:C:2021:152 (AB 2022/36).  
23 EHRM 12 mei 2015,  no. 36862/05, (Gogitidze e.a. versus Georgië), paragraaf 107.   
24 Vgl. Titel V; artikel 126o e.v. Sv. Vgl. ook het nader advies van de AP over het gewijzigd voorstel voor de wet gegevensdeling door 
samenwerkingsverbanden van 9 november 2021 (z2021-08378, met name  blz. 17) en de overname daarvan door de regering: 
Kamerstukken I 2021/22, 35 447, I met bijlage: reactie op afzonderlijke aanbevelingen advies Autoriteit Persoonsgegevens van 20 
december 2021, blz. 2. 
25 Sommige landen eisen stellen nadere voorwaarden aan de confiscatieprocedure. Vlg. toelichting, par. 2.4.    

 

 

7/18 

 

 

Datum 
24 februari 2022 

Ons kenmerk 
z2021-17181 

 

d.  Proportionaliteit  

 
Het proportionaliteitsbeginsel dat onder meer in artikel 52 van het Handvest is neergelegd, brengt mee dat 
er een redelijke verhouding tussen het doel van de voorgestelde maatregel en de inbreuk op het 
grondrecht.26  
 
Voorwaarde voor de procedure NCBC is dat het goed een geschatte waarde heeft van ten minste 25.000 
euro (artikel 2). Vatbaar voor confiscatie zijn ook meerdere goederen met een gezamenlijke waarde van 
ten minste 25.000 euro die onderling nauw samenhangen vanwege de omstandigheden waaronder deze 
zijn aangetroffen. Dit drempelbedrag beoogt volgens de toelichting bij te dragen aan een evenwichtige en 
proportionele toepassing van de procedure. Tevens wordt met het hanteren van een minimumwaarde van 
25.000 euro aangesloten bij de competentiegrens in Rv voor het behandelen van vorderingen door de 
rechtbank.27  
 
De AP is van oordeel dat de motivering van het drempelbedrag tekortschiet. In de eerste plaats is de 
genoemde competentiegrens van een rechtbank geen redengevend argument voor de proportionaliteit van 
beslaglegging en confiscatie omdat de proportionaliteit intrinsiek moet zijn gemotiveerd met het oog op 
het doel van de regeling en de mate van inbreuk op grondrechten. In de tweede plaats geeft het kabinet zelf 
aan de verwachting te hebben dat de procedure NCBC zal worden gebruikt voor goederen met een waarde 
die aanzienlijk hoger ligt dan de minimumwaarde van ten minste 25.000 euro. Illustratief zijn alle van de 
genoemde voorbeelden:   
 
“Het gaat om: (1) het aantreffen van meer dan een half miljoen euro aan contant geld tijdens 
een doorzoeking van een woning in verband met illegale vuurwapens, (2) een witwasonderzoek 
met betrekking tot een pand met een waarde van enkele miljoenen euro waarvan de eigenaar zelf 
een uitkering heeft en voor de financiering verwijst naar een geloofsgemeenschap in het 
buitenland, en (3) een vastgoedondernemer die zich inkoopt in de horeca met geld vermoedelijk 
uit drugshandel en die zijn bezit verklaart met activiteiten als succesvol zakenman in Spanje (waar 
hij eerder is veroordeeld), Dubai en Gibraltar.” 
 
Daar komt bij dat het een feit van algemene bekendheid is dat er miljoenen euro’s omgaan in de 
drugshandel en dat de drugshandel welhaast de belangrijkste verschijningsvorm is van de ondermijnende, 
georganiseerde criminaliteit.  
 
Bovendien staat het voorgestelde drempelbedrag van 25.000 euro los van het verwante strafvorderlijk 
conservatoir (ontnemings)beslag, waarvoor wordt vereist een misdrijf waarvoor een geldboete van de 
vijfde categorie kan worden opgelegd.28  
 

                                                                        
26 Agosi v. The United Kingdom, no. 9118/80, 24 oktober 1986, § 52, Phillips v. the United Kingdom, no. 41087/98, 5 juli 2001, par. 51. 
27 Toelichting, blz. 15.  
28 Artikel 94a Sv.  

 

 

8/18 

 

 

Datum 
24 februari 2022 

Ons kenmerk 
z2021-17181 

 

Gelet op het voorgaande adviseert de AP het drempelbedrag voor beslag en confiscatie te verhogen, dan 
wel dragend te motiveren waarom het thans voorgestelde lagere drempelbedrag niettemin nodig is en 
tevens aan te sluiten van de het strafvorderlijk conservatoir beslag, waarvoor wordt vereist een misdrijf 
waarvoor een geldboete van de vijfde categorie kan worden opgelegd.  
 

e.  Effectiviteit  

 
Vereist is voorts dat een voorgestelde maatregel geschikt is om het gestelde doel te bereiken.29 Het 
conservatoir beslag kan ook een roerende of onroerende zaak betreffen die zich in een ander land bevindt. 
De toelichting stelt:  
 
“Dit is op dit moment echter minder goed te realiseren omdat hiervoor de medewerking is vereist van de bevoegde 
autoriteiten in dat land en de regels voor de internationale samenwerking op het gebied van de confiscatie weinig 
aanknopingspunten bieden voor die medewerking.” 
 
Het is een gegeven dat aanzienlijke sommen crimineel vermogen dat met ondermijnende, georganiseerde 
drugscriminaliteit is vergaard, worden gestald in het buitenland om het aan het zicht van de Nederlandse 
justitie te onttrekken. In die gevallen biedt de voorgestelde NCBC procedure weinig tot geen soelaas en 
dient gebruik te worden gemaakt van de bestaande strafrechtelijke mogelijkheden, waaronder de 
maatregel van ontneming van wederrechtelijk verkregen voordeel.   
 
Gelet op het bovenstaande adviseert de AP om in de toelichting, mede in het kader van de noodzaak van de 
procedure in te gaan op de praktische betekenis van de NCBC procedure in het licht van de aard en 
omvang van de georganiseerde criminaliteit. Tevens adviseert de AP de regering de totstandkoming in 
internationaal verband te bevorderen van regelingen ten behoeve van de versterking van de aanpak van 
georganiseerde criminaliteit door confiscatie zonder veroordeling.30    
 

f.  Waarborgen voor belanghebbenden  

 
Tevens is vereist dat wordt voorzien in procedurele waarborgen.31 Het voorstel en de toelichting bevatten 
regels over de rechten van belanghebbenden.32 In de toelichting is daarover gesteld:  
 
“De rechter kent de tegemoetkoming toe als de belanghebbende door de confiscatiebeslissing onevenredig wordt 
getroffen. Daarvan zal, met uitzondering van het geval van waardevermeerdering door inspanning of door 
investering van legaal verkregen vermogen, enkel sprake kunnen zijn indien de belanghebbende te goeder trouw was ten 

                                                                        
29 Vgl. bijv. HvJ EU, 17 oktober 2013 (Schwarz tegen Duitsland).  
30 Vgl. Hoofdstuk 8 Denkbare aandachtpunten voor Nederlandse inbreng bij internationaal overleg inzake wederzijdse erkenning en 
tenuitvoerlegging van confiscatiebeslissingen, in inbeslagneming en confiscatie van crimineel vermogen, BOOM 2018.  
31 Vgl. bijv. Yldirim v. Italy, no. 3111/10, 18 december 2012. 
32 Artikel 7 bepaalt: De rechter die op het verzoek tot confiscatie beslist, kent bij dezelfde beschikking een geldelijke tegemoetkoming 
toe aan de in de procedure verschenen belanghebbende die onevenredig door de beslissing op het verzoek tot confiscatie wordt 
getroffen. Artikel 8, eerste lid, bepaalt: Een belanghebbende die niet in de procedure is verschenen en door de beslissing op het 
verzoek tot confiscatie onevenredig is getroffen, kan bij de rechter die de beslissing tot confiscatie heeft uitgesproken, een geldelijke 
tegemoetkoming vorderen. 

 

 

9/18 

 

 

Datum 
24 februari 2022 

Ons kenmerk 
z2021-17181 

 

tijde van de verkrijging van het goed. Bijvoorbeeld in het geval het goed meerdere eigenaren heeft en een van de 
mede-eigenaren niet bekend was met de herkomst van het goed of met de herkomst van het door de 
mede-eigenaren ingelegde vermogen. In dit geval wordt dus niet het aandeel in het goed geconfisqueerd, maar het gehele goed.”33 
 
De tegemoetkoming voor belanghebbenden te goeder trouw staat echter -minst genomen- op gespannen 
voet met een recente prejudiciële beslissing van het Hof van Justitie EU over confiscatie in de zin van 
artikel 2, eerste lid, van het Kaderbesluit 2005/21234. Het Hof stelt onomwonden:35    
 
“Gelet op de aanzienlijke aantasting van de rechten van personen die de confiscatie van een voorwerp met zich meebrengt, namelijk 
de definitieve ontneming van het recht op eigendom ervan, dient echter te worden opgemerkt dat een dergelijke confiscatie 
ten aanzien van een derde te goeder trouw die niet wist en niet kon weten dat zijn voorwerp werd gebruikt om een 
strafbaar feit te plegen, gelet op het nagestreefde doel, een onevenredige en onduldbare ingreep oplevert waardoor zijn 
recht op eigendom in de kern wordt aangetast.”36 
 
Het recht op eigendom is hier volgens het Hof in de kern aangetast. Weliswaar gaat het in het concept niet 
om ‘confiscatie’ van een ‘hulpmiddel’ in de zin van dat Kaderbesluit –te weten: een voorwerp dat is 
gebruikt of bestemd om een strafbaar feit te begaan-, maar om de civielrechtelijke confiscatie van 
goederen die geheel of grotendeels afkomstig zijn uit een misdrijf. Dat doet echter niet af aan de crux van 
de overweging dat de confiscatie van een goed ten aanzien van, bijvoorbeeld, een (mede-)eigenaar te 
goeder trouw die niet wist of  kon weten dat het goed afkomstig was uit enig misdrijf, gelet op het beoogde 
doel,37 een onduldbare ingreep oplevert waardoor zijn recht op eigendom in de kern wordt aangetast.38  
 
In het licht van het voorgaande adviseert de AP om dragend te motiveren waarom de voorgestelde 
confiscatieprocedure ten aanzien van derden te goeder trouw waarin is voorzien in een tegemoetkoming, 
verenigbaar is met het recht op eigendom in de zin van artikel 17 van het Handvest.   
 

g.  Verhouding NCBC procedure tot strafrechtelijke vervolging   

 

                                                                        
33 Toelichting, blz. 31.  
34 Artikel 2, eerste lid, van het Kaderbesluit definieert als volgt: ‘hulpmiddelen’, alle voorwerpen die op enigerlei wijze, geheel of 
gedeeltelijk, zijn gebruikt of zijn bestemd om te worden gebruikt om een of meer strafbare feiten te plegen; ‘confiscatie’, definitieve 
ontneming van voorwerpen, bevolen door een rechter in verband met een strafbaar feit.  
35 In Gogitidze e.a. versus Georgië stelt het EHRM, par. 107: “The domestic authorities were further given leeway under the Convention 
to apply confiscation measures not only to persons directly accused of offences but also to their family members and other close 
relatives who were presumed to possess and manage the ill-gotten property informally on behalf of the suspected offenders, or who 
otherwise lacked the necessary bona fide status”.  
36 HvJ EU 14 januari 2021, C-393/19.  
37 Doel van Kaderbesluit 2005/212 was ervoor te zorgen dat alle lidstaten effectieve regels hebben om te bepalen wanneer opbrengsten 
van misdrijven kunnen worden geconfisqueerd, onder meer inzake de bewijslast van de herkomst van vermogensbestanddelen in het 
bezit van een persoon die is veroordeeld voor een delict dat te maken heeft met georganiseerde criminaliteit (overweging 10).  
38 In dat verband verdient overigens ook de verbeurdverklaring van een voorwerp bij derden te goeder trouw aandacht: In bijv. HR 22 
november 1988, NJ 1989/681 is de omstandigheid dat slechts wetenschap van de ‘besmetting’ van het voorwerp ten tijde van de 
berechting is vastgesteld (en niet ten tijde van de verwerving) geen beletsel voor verbeurdverklaring (zie ook HR 1 december 
1992, NJ 1993/410). 

 

 

10/18 

 

 

Datum 
24 februari 2022 

Ons kenmerk 
z2021-17181 

 

Een laatste punt - in het kader van de eis dat een inbreuk op een grondrecht voldoende precies en 
voorzienbaar is - is de verhouding van de NCBC procedure tot een strafrechtelijke vervolging. Volgens de 
toelichting is bestrijding van de criminaliteit is in zijn algemeenheid het beste gediend met de vervolging 
van de daders. Maar er kunnen goede redenen zijn om te kiezen voor een procedure NCBC, ook in situaties 
waarin strafrechtelijk optreden tot de mogelijkheid behoort, aldus de toelichting:39   
 
“De keuze tussen strafvervolging van een verdachte en een procedure NCBC tegen het goed vereist een zorgvuldige 
afweging, om te voorkomen dat gelijke situaties niet gelijk worden behandeld en om het risico van willekeur te 
vermijden. De officieren van justitie zijn leden van het openbaar ministerie en behoren tot de rechterlijke macht. 
De leden van het openbaar ministerie moeten bij uitstek in staat worden geacht tot een evenwichtige invulling van 
het algemeen belang en een zorgvuldige afweging van de verschillende afhandelingsmodaliteiten bij het optreden 
rond goederen die in verband staan met criminaliteit.” 
 
De AP wijst erop dat bovenstaande niet wegneemt dat er in strafvordering een wettelijk 
correctiemechanisme bestaat op de vrijheid van het OM in de vorm van beklag van belanghebbenden bij 
het Gerechtshof over niet vervolgen door het OM.  
 
Gelet op de belangen die in het geding zijn (een adequate en effectieve aanpak van ondermijnende, 
georganiseerde criminaliteit, de zwaarte van de beslissing tot strafvervolging en ontnemingsmaatregel/of 
tot confiscatie, de rechtsgevolgen voor de verdachte en voor belanghebbenden, zoals slachtoffers) is het 
zaak dat ijkpunten voor de keuze van het OM om tot confiscatie en/of strafvervolging over te gaan, nader 
worden geregeld en daarover inzicht wordt verschaft in de toelichting.40 
  
Anders is het mogelijk dat de NCBC procedure juist zal worden gebruikt omdat, bijv. zoals gezien, de 
rechtsbescherming minder is dan bij een strafvervolging omdat de specifieke rechten uit artikel 6, tweede 
lid, EVRM niet van toepassing zijn. Zo’n ijkpunt zou bijvoorbeeld kunnen zijn dat de NCBC procedure in 
beginsel alleen in aanmerking komt in gevallen dat er in beginsel geen strafvervolging en strafvorderlijk 
conservatoir beslag mogelijk is, zoals het geval dat een verdachte is overleden of bij andere 
vervolgingsbeletselen.  
 
Ook voor de bescherming van persoonsgegevens is er verschil in beschermingsregime: de verwerking van 
gegevens door het OM met het oog op de opsporing en vervolging van verdachten valt onder de Richtlijn 
gegevensbescherming opsporing en vervolging41, zoals in Nederland geïmplementeerd in de Wet 
politiegegevens en de Wet justitiële en strafvorderlijke gegevens, terwijl de verwerking van dezelfde 
gegevens met het oog op confiscatie door de civiele rechter onder het regime van de AVG valt.   
 

                                                                        
39 Toelichting blz. 17.   
40 In schril contrast met de ‘ongeregelde’ NCBC procedure staat de specifieke regeling in het Wetboek van Strafvordering en de 
Algemene Wet Bestuursrecht over de keuze tussen strafvervolging en bestuurlijke boetes (het una via beginsel). 
41 Richtlijn 2016/680.  

 

 

11/18 

 

 

Datum 
24 februari 2022 

Ons kenmerk 
z2021-17181 

 

Gelet op het voorgaande adviseert de AP om in te gaan op nadere regels over de criteria voor de keuze van 
het OM tot toepassing van het strafrecht en/of de confiscatie in het kader van de aanpak van 
ondermijnende, georganiseerde criminaliteit.  
 

h.  Conclusie evenredigheid NCBC procedure   

 
De voorgestelde NCBC-procedure is een geheel nieuwe figuur in het Nederlands recht. De regeling is 
ingrijpend omdat het de facto leidt tot ontneming van eigendom van (zoals beschermd in de Grondwet, 
het Eerste Protocol EVRM en het Handvest van de grondrechten van de Europese Unie) en dat recht zelfs 
in de kern aantast, zeker waar het gaat om belanghebbenden te goeder trouw. Tegelijkertijd is de 
rechtsbescherming zuinig omdat de strafrechtelijke beginselen uit artikel 6, tweede en derde lid, EVRM 
niet van toepassing zijn en de inmenging geldt als een vorm van regulering van eigendom, waarvoor 
minder zware voorwaarden gelden dan voor een ontneming van eigendom.   
 
Een dergelijke inbreuk moet met inachtneming van het evenredigheidsbeginsel niettemin noodzakelijk en 
daadwerkelijk beantwoorden aan het doel. In verband daarmee is naar het oordeel van de AP de omvang 
van het probleem dat de regeling beoogt op te lossen, niet voldoende duidelijk. Bovendien heeft de AP 
bezwaar tegen de voorgestelde reikwijdte van de regeling in verhouding tot het doel ervan. Zo is er in de 
regeling geen enkele link met misdrijven die verband houden met ondermijning of georganiseerde 
criminaliteit en staat de minimumdrempel van 25.000 euro waarbij tot confiscatie kan worden overgegaan 
in geen verhouding tot de voorbeelden uit de toelichting waar het steeds gaat om aanzienlijk hogere 
bedragen. Evenmin zijn er regels over de keuze van het OM tot toepassing van de NCBC procedure en/of 
strafvervolging.   
 
Dit alles heeft effect op de rechtmatigheid van de (accessoire) gegevensverwerking in het kader van de 
NCBC procedure waarin het voorstel voorziet.  
 
Onverminderd het voorgaande, wijst de AP nog op de volgende specifieke punten met betrekking tot de 
verwerking van gegevens.   
  

2.  Plicht tot verstrekking van gegevens ten behoeve van confiscatieprocedure   

 
Voordat een procedure NCBC wordt gestart, zal door het OM informatie moeten 
kunnen worden verzameld en geanalyseerd waarmee aannemelijk kan worden genaakt dat een goed 
geheel of grotendeels is verkregen door middel van of uit de baten van enig strafbaar feit. 
 
Relevant in dit verband is de voorgestelde verplichting tot verstrekking van gegevens en inlichtingen in het 
belang van een procedure NCBC voor degene van wie redelijkerwijs kan worden vermoed dat hij beschikt 

 

 

12/18 

 

 

Datum 
24 februari 2022 

Ons kenmerk 
z2021-17181 

 

over of toegang heeft tot bepaalde gegevens of inlichtingen die inzicht kunnen geven in de verkrijging van 
een goed.42  
 
Voor de wettelijke regeling van de bevoegdheid is volgens de toelichting inhoudelijk nauw aangesloten bij 
de bevoegdheid van de officier van justitie om in het kader van een strafvorderlijk onderzoek gegevens te 
vorderen van derden (artikel 126nd/ud Sv).43 Het bevel kan door de officier van justitie pas worden 
gegeven op vertoon van een bewijs van de gegeven machtiging van de rechter-commissaris.44 De 
machtiging door de rechter-commissaris geldt voor een periode van ten hoogste zes maanden en kan op 
vordering van de officier van justitie telkens met ten hoogste zes maanden worden verlengd. 
 
Het bevel kan ook betrekking hebben op persoonsgegevens. Het bevel kan echter niet betrekking hebben 
op bijzondere persoonsgegevens (persoonsgegevens betreffende iemands godsdienst of levensovertuiging, 
ras, politieke gezindheid, gezondheid, seksuele leven of lidmaatschap van een vakvereniging).45 
 
Degene die opzettelijk niet voldoet aan het bevel van de officier van justitie is strafbaar op grond 
van het voorgestelde artikel 194a Sr en riskeert een gevangenisstraf van ten hoogste een jaar of 
geldboete van de derde categorie.  
 
Over deze plicht tot het verstrekken van gegevens heeft de AP in het licht van de eis dat een beperking op 
het recht op bescherming van persoonsgegevens noodzakelijk is met inachtneming van de 
evenredigheidsbeginsel, twee opmerkingen. 
  

a.  Redelijk vermoeden  

 

De toelichting stelt over de bevoegdheid tot het vorderen van gegevens:  
 
“De wettelijke criteria voor de strafvorderlijke vorderingsbevoegdheid zijn de verdenking van een 
misdrijf waarvoor voorlopige hechtenis is toegelaten en het belang van het onderzoek. Deze 
criteria zijn aangepast op de bevoegdheid in het kader van de procedure NCBC. In plaats van het 
strafvorderlijke verdenkingscriterium is gekozen voor het vereiste van het “redelijk vermoeden dat 
een goed kan worden geconfisqueerd omdat dit geheel of gedeeltelijk is verkregen door middel 
van of uit de baten van enig misdrijf.” Met het criterium van het belang van de procedure tot 
confiscatie wordt aangesloten op het strafvorderlijke criterium van het belang van het onderzoek, 
dat in het Wetboek van Strafvordering onder meer wordt gehanteerd in de al genoemde bevoegdheden tot het 
vorderen van gegevens, zodat de voorwaarden voor de uitoefening van deze 
bevoegdheid op basis van de verschillende wetten in balans zijn. Het betekent dat voor het 
uitoefenen van de bevoegdheid een goede reden moet bestaan die betrekking heeft op het starten 
                                                                        
42 Artikel 16, eerste lid. Het bevel tot verstrekking van informatie kan ook worden gericht tot een belanghebbende. Hetgeen door de 
belanghebbende naar aanleiding van het bevel naar voren wordt gebracht kan echter niet worden gebruikt ten behoeve van 
strafvervolging of andere punitieve doeleinden (artikel 15). 
43 Toelichting op artikel 16, eerste lid.  
44 Artikel 16, derde lid.  
45 Artikel 16, tweede lid.  

 

 

13/18 

 

 

Datum 
24 februari 2022 

Ons kenmerk 
z2021-17181 

 

van de procedure NCBC. De uitoefening van de bevoegdheid moet naar redelijke verwachting 
minst genomen aan dat doel kunnen bijdragen.”46 
 
Naar het oordeel van de AP is de eis van een redelijk vermoeden dat een goed kan worden geconfisqueerd 
omdat dit geheel of gedeeltelijk is verkregen door middel van of uit de baten van enig misdrijf niet  
voldoende duidelijk.47 Enerzijds wordt namelijk geen ‘redelijk vermoeden van schuld aan een strafbaar feit’ 
in de zin van artikel 27 Sv vereist. Over dat begrip bestaat een uitgebreide strafrechtspraak. Anderzijds zijn 
de criteria wel ontleend aan de strafvorderlijke vorderingsbevoegdheid die pas kan worden toegepast na 
een strafvorderlijke verdenking. Een en ander klemt temeer nu niet naleving van de verstrekkingsplicht 
strafrechtelijk is gesanctioneerd, hetgeen ook de nodige duidelijkheid veronderstelt.    
 
Gelet op het voorgaande adviseert de AP nader in te gaan op de (praktische) invulling van het criterium 
van het “redelijk vermoeden dat een goed kan worden geconfisqueerd omdat dit geheel of gedeeltelijk is 
verkregen door middel van of uit de baten van enig misdrijf”, met name de verhouding tot de materiële 
eisen van het strafvorderlijk verdenkingscriterium. 
 

b.  Termijn  

 
Vanwege het belang van een zorgvuldige voorbereiding van een procedure NCBC geldt de machtiging voor 
een periode van ten hoogste zes maanden, aldus de toelichting.  
 
De AP acht de voorgestelde termijn van een machtiging voor de verstrekkingsplicht van zes maanden in 
combinatie met de geheimhoudingsplicht, met de mogelijkheid om deze bovendien steeds te verlengen 
ruim, vooral in het licht van de strafvorderlijke regeling waaraan de bevoegdheid is ontleend. In de 
desbetreffende bevoegdheden in het Wetboek van Strafvordering is onderscheiden tussen bestaande 
(historische) gegevens (artikel 126nd Sv) en toekomstige gegevens. De bevoegdheden tot het vorderen van 
toekomstige gegevens is beperkt tot vier weken (artikel 126ue Sv), terwijl vanzelfsprekend ook voor de 
strafvorderlijke bevoegdheden en beslissingen geldt dat zij zorgvuldig dienen worden voorbereid.    
 
Gelet op het voorgaande adviseert de AP met betrekking tot de verplichting tot verstrekking van gegevens 
in de toelichting in te gaan op het onderscheid tussen historische en toekomstige gegevens en de 
maximale termijn van zes maanden voor de machtiging van de rechter-commissaris te verkorten, zoveel 
mogelijk in lijn met de pendant in het Wetboek van Strafvordering.   
 

3.  Publicatie confiscatiebeslissing   

 
Het is evident dat belanghebbenden zo veel mogelijk op de hoogte moeten komen van een verzoek en 
beslissing tot confiscatie opdat zij hun rechten uitoefenen. Met de verplichting voor de griffier om zo 

                                                                        
46 Toelichting, blz. 35.  
47 Vgl. ook het advies van de AP van 9 november 2021 over het gewijzigd voorstel voor de Wet gegevensverwerking door 
samenwerkingsverbanden, punt 3c: het startpunt van een signaal en de reactie van het kabinet daarop (Kamerstukken I 2021/22, 35 
447, nr. 21).    

 

 

14/18 

 

 

Datum 
24 februari 2022 

Ons kenmerk 
z2021-17181 

 

spoedig mogelijk een afschrift te verstrekken aan het OM en aan de in het verzoekschrift genoemde 
belanghebbenden wordt aangesloten bij de regeling in Rv (artikel 290, derde lid, Rv).  
 
Belanghebbenden die rechten op het goed kunnen doen gelden die door de beslissing tot 
confiscatie komen te vervallen, maar die niet in de procedure NCBC zijn verschenen, kunnen volgens de 
toelichting ook na de beslissing tot confiscatie in aanmerking komen voor een geldelijke tegemoetkoming 
in het geval zij onevenredig worden getroffen.48 
 
De beslissing tot confiscatie wordt gepubliceerd in de Staatscourant en in één of meer door de rechter 
aangewezen landelijke dagbladen (artikel 4, derde lid). Met de publicatie in zowel de Staatscourant en in 
één of meer landelijke dagbladen wordt beoogd een zo groot mogelijke bekendheid te geven aan de 
beslissing, zodat ook eventuele niet in de procedure verschenen en bij de griffie in beeld zijnde 
belanghebbenden hiervan op de hoogte kunnen komen.  
 
Publicatie in landelijke dagbladen van een beslissing tot confiscatie van criminele goederen waarbij de 
informatie te herleiden is tot bepaalde personen kan echter grote impact hebben voor belanghebbenden, 
zoals een eigenaar van een geconfisqueerd pand, met name vanwege het incriminerende en 
stigmatiserende karakter ervan. Daar komt bij dat in de huidige tijd van digitalisering dergelijke gegevens 
nagenoeg nooit meer zullen verdwijnen.   
 
Belanghebbenden kunnen bij de rechter via een dagvaardingsprocedure een geldelijke tegemoetkoming 
vorderen voor het geval zij onevenredig worden getroffen (artikel 8). De dagvaarding moet worden 
uitgebracht binnen drie maanden na de ontvangst van een afschrift van de beschikking of na betekening 
van enige uit kracht daarvan opgemaakte of ter uitvoering daarvan strekkende akte aan de veroordeelde in 
persoon, of na het plegen door deze van enige daad waaruit noodzakelijk voortvloeit dat de beschikking of de 
aangevangen tenuitvoerlegging aan hem bekend is.  
 
Bovendien geldt een naspeuringsverplichting voor het OM om alle belanghebbenden bij het goed in beeld 
te brengen als er reden is om aan te nemen dat niet alle belanghebbenden bekend zijn, om deze in het 
verzoekschrift te kunnen vermelden (artikel 3, vierde lid).  
 
Voor zover de uitspraak van de civiele rechter tot confiscatie van criminele goederen de verwerking van 
persoonsgegevens meebrengt, kunnen deze naar het oordeel van de AP worden aangemerkt als 
persoonsgegevens van strafrechtelijke aard in de zin van artikel 10 AVG.49 De beslissing tot confiscatie is 
weliswaar geen strafrechtelijke veroordeling, maar  vermoedelijk wel een “daarmee verband houdende 
veiligheidsmaatregel” in de zin van artikel 10 AVG. De regeling is namelijk een ordemaatregel die ertoe 

                                                                        
48 Toelichting, blz. 31.  
49 Persoonsgegevens betreffende strafrechtelijke veroordelingen en strafbare feiten of daarmee verband houdende 
veiligheidsmaatregelen mogen op grond van artikel 6, lid 1, alleen worden verwerkt onder toezicht van de overheid of indien de 
verwerking is toegestaan bij Unierechtelijke of lidstaatrechtelijke bepalingen die passende waarborgen voor de rechten en vrijheden 
van de betrokkenen bieden. Omvattende registers van strafrechtelijke veroordelingen mogen alleen worden bijgehouden onder 
toezicht van de overheid. 

 

 

15/18 

 

 

Datum 
24 februari 2022 

Ons kenmerk 
z2021-17181 

 

strekt criminele goederen uit de samenleving te halen en te voorkomen dat zij worden gebruikt voor 
nieuwe strafbare feiten.   
 
Gelet op de vanuit een oogpunt van bescherming van persoonsgegevens voor betrokkenen grote impact 
van het publiceren in een of meer landelijke dagbladen van een beslissing tot confiscatie van criminele 
goederen, adviseert de AP om in te gaan op mogelijke waarborgen voor de bescherming van 
persoonsgegevens bij de wettelijke publicatie van beslissing tot confiscatie.   
 

4.  Maximale bewaartermijn gegevens NCBC procedure    

 
Artikel 17, vierde lid, regelt de verwerkings- en vernietigingstermijnen van de persoonsgegevens die 
worden verwerkt ten behoeve van een procedure NCBC. De persoonsgegevens die door het OM ten 
behoeve van de procedure NCBC worden verwerkt worden niet langer bewaard dan 
strikt noodzakelijk, zoals voorgeschreven door artikel 17 van de AVG. Deze gegevens worden in 
ieder geval na twee jaar vernietigd.50 
 
De voorgestelde maximale bewaartermijn van persoonsgegevens met het oog op de confiscatieprocedure 
is lang, in het bijzonder indien de rechter geen verlof heeft gegeven voor het beslag omdat er geen enkele 
grond is voor het beslag. In dat opzicht kunnen betrokkenen namelijk worden gelijkgesteld met iedere 
‘onschuldige’ burger. De termijn van twee jaar is bovendien niet expliciet gemotiveerd. Mogelijk houdt dit 
verband met de termijn van twee jaar na de veroordeling van verdachte voor het instellen van een 
ontnemingsmaatregel. Maar die situatie is heel anders omdat in dat geval een strafrechtelijke veroordeling 
voorhanden is er voor het instellen van een ontnemingsvordering een termijn van twee jaar na 
veroordeling in de hoofdzaak geldt.   
 
Gelet op het voorgaande adviseert de AP de keuze voor een maximale bewaartermijn van twee jaar in de 
toelichting dragend te motiveren en zo nodig in te korten.   
 

5.  Verruiming van de straf van ontzetting uit ambt of beroep  

 
Een ander onderdeel van het voorstel betreft een aanscherping van straffen. Omwille van het 
toetsingskader van de AP gaat de AP hierna alleen in op de voorgestelde verruiming van ontzetting uit 
rechten.   
 
De bijkomende straf ontzetting uit een bepaald ambt of beroep wordt verruimd tot georganiseerde 
criminaliteit (artikel 140a Sr). Ook worden aan artikel 176c Sr tweede nieuwe leden toegevoegd, waarmee 
de ontzetting uit bepaalde rechten (zoals ambten en gewapende macht) wordt verruimd voor een aantal 
delicten, zowel indien de delicten zijn begaan met een terroristisch oogmerk, maar ook zonder dat 
oogmerk. Het gaat dan bijvoorbeeld om het opzettelijk en wederrechtelijk een stof op de bodem te brengen 
indien daarvan gevaar voor de openbare gezondheid is te duchten (artikel 173a Sr). Deze uitbreidingen van 
de ontzettingen uit een bepaald beroep zijn relevant voor de bescherming van persoonsgegevens, alleen al 
                                                                        
50 Toelichting op artikel 17, vierde lid.  

 

 

16/18 

 

 

Datum 
24 februari 2022 

Ons kenmerk 
z2021-17181 

 

omdat voor de uitvoering van een dergelijke straf gegevensverstrekkingen dienen plaatsvinden. Dit kan 
volgens het gegevensbeschermingsrecht alleen voor gerechtvaardigde doelen.    
 
Wat betreft de algemene doelen van ontzetting stelt de toelichting:  
 
“In de eerste plaats staat leedtoevoeging als doel voorop. Wanneer een ontzetting van de in 
artikel 28 Sr genoemde rechten wordt uitgesproken, wordt de schuldige in zijn of haar mogelijkheden 
beperkt om inkomen te verkrijgen. In de tweede plaats heeft de ontzetting van rechten als doel 
strafrechtelijke recidive te voorkomen. Met de ontzetting wordt beoogd soortgelijke feiten in het 
kader van beroep of ambt te voorkomen.” 
 
Dit neemt niet weg dat niet nader is gemotiveerd waarom deze uitbreidingen proportioneel zijn en 
praktisch nodig met het oog op het adequaat aanpakken van ondermijnende, georganiseerde criminaliteit. 
Uit het rapport van het WODC komt naar voren dat de straf van ontzetting van een beroep als zwaar voor 
de betrokkene wordt gezien.51 Dit betekent dat er dat er zwaarwegende redenen moeten zijn om deze 
wettelijke straf  met het oog op leedtoevoeging te verruimen. Niet wordt gemotiveerd waarom het in de 
rechtspraktijk als een gemis wordt ervaren dat een veroordeelde wegens relevante misdrijven, nadat de 
vrijheidsstraf is beëindigd, niet kan worden beperkt in zijn mogelijkheid om legaal inkomen te verkrijgen.52 
Bovendien is in verband met het doel van het voorkomen van recidive de vraag waarom de bestaande 
bevoegdheden, zoals met name de ontzetting uit het ambt voor ambtsmisdrijven op de voet van artikel 29 
Sr de Verklaring Omtrent het Gedrag niet toereikend zijn.   
 
Voorts wordt in de toelichting niet vermeld in welke situaties van ondermijnende georganiseerde 
criminaliteit het vereiste nauwe verband tussen het delict en het beroep denkbaar is, waarbij de aard en 
ernst van het feit leidend zijn.53 
 
Ten slotte wordt niet ingegaan op de wijze waarop wordt verzekerd dat bepaalde instellingen (zowel 
privaat als publiek) op de hoogte komen van een onherroepelijke uitspraak tot ontzetting van de 
veroordeelde van een bepaald beroep of ambt. Uit het WODC-onderzoek naar de strafrechtelijke 
ontzetting uit beroep blijkt namelijk dat de tenuitvoerlegging, in het bijzonder de controle op de naleving 
door de veroordeelde van een door de rechter uitgesproken ontzetting, voor verbetering vatbaar is.54 Het is 
onduidelijk of de aangekondigde verbeteringen inmiddels hebben plaatsgevonden. 
 
Gelet op het voorgaande adviseert  de AP nader in te gaan op de praktische noodzaak van de voorgestelde 
verruimingen van de ontzetting uit rechten, mede in het licht van de VOG, en of de uitvoering ervan, met 

                                                                        
51 Kamerstukken II 2009/10, 32 123 VI, nr. 85, blz. 3.  
52 Die beperking staat bovendien op gespannen voet met het resocialisatiebeginsel. Dit beginsel is lang aangeduid als de opdracht aan 
de overheid om de tenuitvoerlegging van de gevangenisstraf zo veel mogelijk te benutten om de gedetineerde voor te bereiden op zijn 
terugkeer in de samenleving. Vgl. P. Schuyt, Toekomstbestendige resocialisatie, oratie RUL 2016.  
53 WODC onderzoek strafrechtelijke ontzetting uit beroep of ambt met kabinetsreactie, Kamerstukken II 2009/10, 32 123 VI, nr. 85, blz. 4 
en Hoge Raad 8 september 2020, ECLI:NL:HR:2020:1378.  
54 Kamerstukken II 2009/10, 32 123 VI, nr. 85, blz. 4.  

 

 

17/18 

 

 

Datum 
24 februari 2022 

Ons kenmerk 
z2021-17181 

 

name de controle op naleving en de daarmee gepaard gaande gegevensverstrekking aan instellingen, 
adequaat is geregeld.   
 
Openbaarmaking van het advies  
 
De AP is voornemens dit advies na vier weken openbaar te maken op de website 
www.autoriteitpersoonsgegevens.nl. Behoudens tegenbericht gaat zij ervan uit dat hiertegen geen 
bezwaar bestaat.  
 
Hoogachtend,  
Autoriteit Persoonsgegevens,  
 
 
 
 
 
Aleid Wolfsen   
voorzitter 

 

 

18/18